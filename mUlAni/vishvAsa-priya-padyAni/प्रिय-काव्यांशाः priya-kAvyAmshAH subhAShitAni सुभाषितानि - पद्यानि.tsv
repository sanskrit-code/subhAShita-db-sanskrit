सुभाषितम्	विषयः	भाषा	वक्ता	स्रोतांसि	रस्यता	रसः। भावः	विवरणम्	सङ्केतः	छन्दः	अर्थालङ्काराः	शब्दालङ्काराः	स्मरणीय-पदानि
दण्डः शास्ति प्रजाः सर्वाः दण्ड एवाभिरक्षति। दण्डः सुप्तेषु जागर्ति दण्डं धर्मं विदुर्बुधाः।। 	दण्डः											
माता नास्ति पिता नास्ति नास्ति बन्धुः सहोदराः। अर्थो नास्ति गृहं नास्ति तस्माज्जाग्रत जाग्रत॥	मृत्युः, ब्रह्म											
 न गन्धिकमपेक्षते विकसनाय पुष्पावली वनेऽप्युपवनेऽप्यसौ समतया समुन्मीलति । तमोऽपहरुचाऽनिशं भृशमसौ ज्वलन्त्यानिशं न दीपयति दीपिका शलभलोभवृद्ध्यै गृहम् ॥ तथैव कविता कवेः सुकृतिनः क्वचिन्मानसान् मुखाब्जमभिसंगता हृदयभावनोद्वेलनैः । अलौकिकरसान्विता भवति या सुपूर्णा स्वतः न सा क्वचिदपेक्षते न रसिकान् न वाऽऽलोचकान् ॥	रसिकः, कविः, स्तुति-वैमुख्यम्											
 आदौ गमिष्यतीत्यासीद्गच्छतीत्यभवत्ततः । गत एवाधुना कृष्णो मौनेन मुषिता वयम् ॥	प्रिय-वियोगः											
प्रकाशे सर्वतः क्षीणे तमस्याच्छादयिष्यति। हठात् ध्यायामि तां सद्यः सन्ध्यां सद्ब्राह्मणो यथा॥	सन्ध्या-वन्दनम्, प्रिय-वियोगः											
आनन्दनिःस्यन्दिषु रूपकेषु व्युत्पत्तिमात्रं फलमल्पबुद्धिः । योऽपीतिहासादिवदाह साधुस्तस्मै नमः स्वादुपराङ्मुखाय ॥	काव्यम्, काव्य-प्रयोजनम्											
रम्याणि वीक्ष्य मधुरांश्च निशम्य शब्दान् पर्युत्सुको भवति यत्सुखितोऽपि जन्तुः । तच्चेतसा स्मरति नूनमबोधपूर्वं भावस्थिराणि जननान्तरसौहृदानि ॥ 	वासना, पूर्व-जन्म											
रम्याश्चन्द्रमरीचयस्तृणवती रम्या वनान्तःस्थली रम्यः साधुसमागमः शमसुखं काव्येषु रम्याःकथाः । कोपोपाहितबाष्पबिन्दुतरलं रम्यं प्रियाया मुखं सर्वं रम्यमनित्यतामुपगते चित्ते न किञ्चित्पुनः।।	रसिकता, लयः, नाशः, रम्यता											
गते शोको न कर्तव्यो भविष्यं नैव चिन्तयेत्। वर्तमानेन कालेन वर्तयन्ति विचक्षणाः॥ 	चिन्ता, वर्तमान-कालः											
काञ्चने यत्र मृद्भूते कामिन्यस्त्रिदिवौकसाम् । कुतूहलिन्यो भूषासु कुलालान् पर्युपासते ॥	मूल्यम्, विरलता											
वृक्षमूलेऽपि दयिता यस्य तिष्ठति तद् गृहम्। प्रासादोऽपि तया हीनः कान्तारमिति निश्चितम्।।	गार्हस्थ्यम्, पत्नी											
इयं इष्टगुणाय रोचतां रुचिरार्था भवतेऽपि भारती । ननु वक्तृविशेषनिःस्पृहा गुणगृह्या वचने विपश्चितः॥	हितवचन-ग्राहकता											
आस्यासुखं स्वप्नसुखं दधीनि ग्राम्यौदकानूपरसाः पयांसि| नवान्नपानं गुडवैकृतं च प्रमेहहेतुः कफकृच्च सर्वम्||	मधुमेहः											
अगतित्वमतिश्रद्धा ज्ञानाभासेन तृप्तता । त्रयः शिष्यगुणा एते मूर्खाचार्यस्य भाग्यजाः ॥	छात्रः, गुरुभक्तिः, गुरुः											
द्राक्षाम्लानमुखी जाता शर्करा चाऽश्मतां गता। सुभाषितरसास्वादात् सुधा भीता दिवं गता ।।	सुभाषितम्											
सन्तोषाऽमृततृप्तानां यत्सुखं शान्ततेजसाम्। कुतस्तद्धनलुब्धानामितश्चेतश्च धावताम् ।। 	परम-आनन्दः											
भाषासु मुख्या मधुरा दिव्या गीर्वाणभारती। तस्यां हि काव्यम् मधुरन् तस्मादपि सुभाषितम् ।।	संस्कृतम्											
नाऽऽत्मानमवमन्येत पूर्वाभिरसमृद्धिभिः। आमृत्योः श्रियमन्विच्छेन् नैनाम् मन्येत दुर्लभाम्।।	अर्थः, पुरुषकारः											
पृथिव्यां त्रीणि रत‍्नानि जलमन्नं सुभाषितम् । मूढै: पाषाणखण्डेषु रत्नसञ्ज्ञा विधीयते।।	सुभाषितम्											
लुब्धस्य नश्यति यशः पिशुनस्य मैत्री नष्टक्रियस्य कुलमर्थपरस्य धर्मः। विद्याफलं व्यसनिनः कृपणस्य सौख्यं राज्यम् प्रमत्तसचिवस्य नराधिपस्य।।	बुद्धिनाशः, लोभः, कुराज्यम्, धर्मः, पिशुनः, कृपणः, सुखम्											
गोभिर्विप्रैश्च वेदैश्च सतीभिः सत्यवादिभिः। अलुब्धैर्दानशीलैश्च सप्तभिर्धार्यते मही ॥	गौः, वेदाः, ब्राह्मणः, सत्यम्, अप्ररिग्रहः											
 इन्द्रियाणि मनो बुद्धिरस्याधिष्ठानमुच्यते | एतैर्विमोहयत्येष ज्ञानमावृत्य देहिनम् || 	कामः											
गोपाल ! नानाविषये चरन्ती- र्निवर्तयन् दण्डभयेन मे गाः | नीत्वा निजं धाम बधान तस्मिन् विश्रान्तिरासां भवतादनन्ता ||	दमः		महेशभट्टः									
धिक्कुर्याः श्वशुरौ कुरु प्रियनटीवृत्तिं ननान्दृव्रजे । भर्तुर्विप्रकृता तु रोषणतया छद्मोपवासं कुरु । भूयिष्ठं भव निष्ठुरा परिजने भाग्येष्वहंवादिनी यान्त्येवं गृहिणीपदं युवतयो दक्षाः शिरोव्याधयः ॥	स्त्रीशोषण-वादः		पॆजत्ताय-रामकृष्णः									
यत्र तुष्यति भर्त्रा स्त्री स्त्रिया भर्ता च तुष्यति । तत्र वेश्मनि कल्याणं सम्पद्येत पदेपदे ।। 	गार्हस्थ्यम्											
व्याकरणसूत्रजालं कण्ठस्थीकर्तुमिच्छतः शम्भो । शक्तिं मे विश्राणय कण्ठस्थीकृतविषोरगो हि त्वम् ॥	वैयाकरणः											
टिढ्ढाणञ्द्वयसच्चुटू ङसिङसोस्तिप्तस्झिसिप्थस्थमि- ब्वस्मस्तानचि च ष्टुना ष्टुरत इञ् शश्छोऽट्यचोऽन्त्यादि टि । लोपो व्योर्वलि वृद्धिरेचि यचि भं दाधा घ्वदाम्नाज्झला- वित्येते दिवसान्नयन्ति कतिचिच्छब्दान् पठन्तः कटून् ॥	वैयाकरणः											
पथ्ये सति गदार्तस्य किमौषधनिषेवणैः । पथ्येऽसति गदार्तस्य किमौषधनिषेवणैः ।।	भोजनम्, चिकित्सा											
न लोभान् नाप्यविज्ञानाद्             आहारमुपयोजयेत् ।  परीक्ष्य हितमश्नीयाद्        देहो ह्याहारसम्भव:।।	भोजनम्											
धूमेनाव्रियते वह्निर्यथादर्शो मलेन च | यथोल्बेनावृतो गर्भस्तथा तेनेदमावृतम् ||	ज्ञानम्, विपर्ययः											
विद्या विवादाय धनं मदाय खलस्य शक्तिः परपीडनाय। साधोस्तु सर्वं विपरीतमेतद् ज्ञानाय दानाय च रक्षणाय॥	खलः, सज्जनः											
ब्राह्मणस्य हि देहो,यं क्षुद्रकामाय नेष्यते। त्रैलोक्यरत्नभूतायां तस्मादस्यां रतिर्मम।।	स्त्री-सौन्दर्यम्		बलराम-शुक्लः									
 क्रोधं प्रभो ! संहर संहरेति यावद्‌गिरः खे मरुतां चरन्ति । तावत्स वह्निर्भवनेत्रजन्मा भस्मावशेषं मदनं चकार ।	काम-दहनम्											
ते वेणुध्वनयोऽधुनापि यमुनाकूले श्रुतेर्गोचरा उन्मीलद्वनमालिकासुरभयो वाता वहन्त्येव ते । वर्णोऽद्यापि न कोऽपि लोचनपथे श्यामेतरो द्योतते नेदानीमपि गान्दिनीसुतरथोद्धूतं रजः शाम्यति ॥	कृष्णः		राजारामज-शङ्करः									
रामो राजमणिः सदा विजयते रामं रामेशं भजे रामेणाभिहता निशाचरचमू रामाय तस्मै नमः। रामान्नास्ति परायणं परतरं रामस्य दासोऽस्म्यहं रामे चित्तलयः सदा भवतु मे भो राम मामुद्धर ॥	रामः											
राजन् कनकवर्षाणि त्वयि सर्वत्र वर्षति अभाग्यछत्रसम्पन्ने मयि नायान्ति बिन्दवः	याचनम्, चाटु											
रथस्यैकं चक्रं भुजगयमिताः सप्त तुरगाः निरालम्बो मार्गश्चरणरहितः सारथिरपि । रविर्गच्छत्यन्तं प्रतिदिनमपारस्य नभसः क्रियासिद्धिः सत्त्वे भवति महतां नोपकरणे ॥ 	पुरुषकारः, उपकरणम्											
रामो नाम बभूव हुं तदबला सीतेति हुं तां पितुर् वाचा पञ्चवटीतटे विहरतस्तस्याहरद्रावणः । निद्रार्थं जननीकथामिति हरे हुंकारतः शृण्वतः सौमित्रे क्व धनुर्धनुर्धनुरिति व्यग्रा गिरः पान्तु वः ||	कृष्णः, रामः, पूर्वजन्म											
रात्रिर् गमिष्यति, भविष्यति सुप्रभातंं, भास्वानुदेष्यति, हसिष्यति पंकजश्रीः। इत्थं विचारयति कोष–गते द्विरेफे, हा! हंत!! हंत!!! नलिनीं गज उज्जहार!	विधि-वैषम्यम्											
रक्तस् त्वं नवपल्लवैर् अहम् अपि श्लाघ्यैः प्रियाया गुणैस् त्वाम् आयान्ति शिलीमुखाः स्मरधनुर्मुक्तास् तथा माम् अपि / कान्तापादतलाहतिस् तव मुदे सत्यं ममा७प्य् आवयोः सर्वं तुल्यम् अशोक केवलम् अहं धात्रा सशोकः कृतः //	प्रिय-वियोगः											
रम्यं हर्म्यतलं न किं वसतये श्रव्यं न गेयादिकं किं वा प्राणसमासमागमसुखं नैवाधिकप्रीतये । किन्तु भ्रान्तपतङ्गपक्षपवनव्यालोलदीपाङ्कुरच्छाया चञ्चलम् आकलय्य सकलं सन्तो वनान्तं गताः । 	लयः, वैराग्यम्											
रात्रिर्गता मतिमतां वर मुञ्च शय्यां धात्रा द्विधैव ननु धूर्जगतो विभक्ता । तामेकतस्तव बिभर्ति गुरुर्विनिद्र- स्तस्या भवानपरधुर्यपदावलम्बी ॥	सुप्रभातम्											
रे रे क्षत्रकुलाधम! -- प्रकटितं ब्राह्मण्यमस्त्रेण ते नन्वेकां रजनीचरीं त्वम् अवधीः -- मता न मे, ताटका । निःक्षत्रं कृतवान् अहं वसुमतीं -- कोऽहं तदा सत्यवाक् ? दृष्टो नैव पराजयो मम पुरा -- अद्यास्ति तद्वैभवम् ! 	रामौ											
रत्नोदारचतुःसहस्ररशनां भुक्त्वा भुवं कौरवो भग्नोरुः पतितः स निष्परिजनो जीवन् वृकैर्भक्षितः । गोपैर् विश्वजयी जितः स विजयः कक्षैः क्षिता वृष्णयः  तस्मात् सर्वमिदं विचार्य सुचिरं शान्त्यै मनो दीयताम् । ।	विधिः, वैराग्यम्											
मयि सर्वाणि कर्माणि संन्यस्याध्यात्मचेतसा | निराशीर्निनर्ममो भूत्वा युध्यस्व विगतज्वर: ||	कर्म-योगः											
धर्म एव हतो हन्ति धर्मो रक्षति रक्षित: । तस्माद् धर्मो न हन्तव्यो मा नो धर्मो हतोऽवधीत् ||	धर्मः											
मुरलि त्वयि निश्श्वासास्त्वयि कालिन्दि नीलिमा । निकुञ्ज त्वयि पादाङ्का अस्मासु स्मृतयो हरेः ॥	कृष्णः		राजारामज-शङ्करः									
उभयत्रापि तेष्वेव सत्सु वर्णेषु पश्यत । वाक्यं विन्यासवैचित्र्यात्काव्यमित्यभिधीयते ॥	कृष्णः		राजारामज-शङ्करः									
इमां त्वमिन्द्र मीढ्वः सुपुत्रां सुभगां कृणु । दशास्यां पुत्राना धेहि पतिमेकादशं कृधि॥	मातृत्वम्, 											
शारदा शारदाम्भोज- वदना वदनाम्बुजे । सर्वदा सर्वदाऽस्माकं सन्निधिं सन्निधिं क्रियात् ।।	सरस्वती											
धातुश्चतुर्मुखीकण्ठ- शृङ्गाटकविहारिणीम् । नित्यप्रगल्भवाचाला- मुपतिष्ठे सरस्वतीम्।।	सरस्वती											
अपूर्व:कोऽपि कोशोऽयं विद्यते तव भारति। व्ययतो वृद्धिमायाति क्षयमायाति सञ्चयात् ।। 	शिक्षणम्, विद्या-प्रयोगः, विद्या											
यज्ञार्थात्कर्मणोऽन्यत्र लोकोऽयं कर्मबन्धन: | तदर्थं कर्म कौन्तेय मुक्तसङ्ग: समाचर ॥	धर्मः, कर्म-पावित्र्यम्											
येन विना न जीव्यत अनुनीयते स कृतापराधोऽपि। प्राप्तेऽपि नगरदाहे भण कस्य न वल्लभोऽग्निः ॥	अग्निः	संकृतम्										
अद्यापि नोज्झति हरः किल कालकूटं कूर्मो बिभर्ति धरणीं खलु पृष्टभागे ।         अम्भोनिधिर् वहति दुःसहवाडवाग्निम् अङ्गीकृतं सुकृतिनः परिपालयन्ति ॥ 	अङ्गीकृतकारी	संकृतम्										
एकोऽहमसहायोऽहं कृशोऽहमपरिच्छद: । स्वप्नेऽप्येवंविधा चिन्तां मृगेन्द्रस्य न जायते  ॥	अदीनता											
यद्वक्त्रं मुहुरीक्षसे न धनिनां ब्रूषे न चाटुं मृषा नैषां गर्वगिरः शृणोषि न पुनः प्रत्याशया धावसि । काले बालतृणानि खादसि सुखं निद्रासि निद्रागमे तन्मे ब्रूहि कुरङ्ग कुत्र भवता किं नाम तप्तं तपः ॥२२०८॥ 	अदैन्यम्	संकृतम्	सिल्हणस्य									
अधिकाराभिषेकेषु मृदङ्गवचनं शृणु। बद्धा दण्डहता रिक्ता भविष्यसि यथा वयम्॥ 	अधिकारः, सेवकः	संकृतम्										
आदित्यस्योदयं तात ताम्बूलं भारती कथा । इष्टा भार्या सुमित्रं च अपूर्वाणि दिने दिने ॥	अपूर्वकथा	संकृतम्										
अनुष्ठानेन रहिता पाठमात्रेण केवलम् । रञ्जयत्येव या लोकान् किं तया शुकविद्यया? । ।	अप्रयुक्ता विद्या	संकृतम्	क्षेमेन्द्रः	दर्पदलनम्?								
यद् वक्त्रं मुहुर् ईक्षसे न धनिनां ब्रूषे न चाटून् मृषा नैषां गर्व-गिरः श्रुणोषि न च तान् प्रत्याशया धावसि । काले बाल-तृणानि खादसि परं निद्रासि निद्रागमे तन्मे ब्रूहि कुरङ्ग कुत्र भवता किं नाम तप्तं तपः ॥	अयाचकता	संकृतम्										
आबद्धकृत्रिमसटाजटिलांसभित्तिर् आरोपितो मृगपतेः पदवीं यदि श्वा मत्तेभकुम्भतटपाटनलम्पटस्य नादं करिष्यति कथं हरिणाधिपस्य । ।	अयोग्य-नियोगः	संकृतम्										
दानं भोगो नाशस्तिस्रो गतयो भवन्ति वित्तस्य। यो न ददाति न भुङ्क्ते तस्य तृतीया गतिर्भवति॥ 	अर्थ-विनियोगः, वित्तम्, लोभः, सङ्ग्रहणम्	संकृतम्										
सिंहनक्रगजभल्लपन्नगाः सन्दशन्तु बलिनो न दुःखदाः। किन्तु मां व्यथयते पिपीलिका चाण्डकोशतलमध्यदंशिनी॥  	अल्प-शत्रुः	संकृतम्										
अश्व: शस्त्रं शास्त्रं वीणा वाणी नरश्च नारी च । पुरुषविशेषं प्राप्ता भवन्त्ययोग्याश्च योग्याश्च ।। पञ्चतन्त्रे मित्रभेदे ।	असारग्राहिता, शास्त्रम्	संकृतम्										
यस्य नास्ति स्वयं प्रज्ञा शास्त्रं तस्य करोति किम् । लोचनाभ्यां विहीनस्य दर्पणः किं करिष्यति ॥	असारग्राहिता, शास्त्रम्	संकृतम्										
यस्य नास्ति विवेकस्तु केवलं यो बहुश्रुतः। न स जानाति शास्त्रार्थान् दर्वी पाकरसानिव॥	असारग्राहिता, शास्त्रम्	संकृतम्										
यथा खरश्चन्दनभारवाही भारस्य वेत्ता न तु चन्दनस्य। एवं हि शास्त्राणि बहून्यधीत्य अर्थेषु मूढाः खरवद् वहन्ति ॥	असारग्राहिता, अप्रयुक्तज्ञानम्	संकृतम्										
योऽम्भस्तातस्य कूपोऽयमिति कौपं पिबेत्कटु । त्यक्त्वा गाङ्गं पुरःस्थं तं कोऽनुशासति रागिणम् ॥२,१८.४ ॥	असारग्राहिता, उक्ति-प्रामाण्यम्	संकृतम्		योगवासिष्ठम्								
तद् ब्रह्माण्डम् इह क्वचित् क्वचिद् अपि क्षोणी क्वचिन् नीरदास् ते द्वीपान्तरमालिनो जलधयः क्वापि क्वचिद् भूभृतः । आश्चर्यं गगनस्य को ऽपि महिमा सर्वैर् अमीभिः स्थितैर् दूरे पूरणम् अस्य शून्यम् इति यन् नामापि नाछादितम् 	आकाशः	संकृतम्										
आङ्ग्लभाषा क्रिकेट्क्रीडा द्वयमेतन्न मे मुदे । सहे कथञ्चित् प्रथमं परस्मै दूरतो नमः ॥ 	आङ्ग्ल-भाषा, क्रिकेट्	संकृतम्	राजारामज-शङ्करः									
परोपदेशसमये सर्वे व्यासपराशराः। स्वानुष्ठानसमये तु मुनयोऽपि न पण्डिताः॥	आचारः, उपदेशः 	संकृतम्										
ध्यानपूजादिकं लोके द्रष्टर्येव करोति यः।पारमार्थिकधीहीनः स दम्भाचार उच्यते॥	आचारः, दम्भः 	संकृतम्										
 श्रमणः श्रावकवध्वाः सुरतविधौ दशति नाधरं दत्तम्। मदिराक्षि मांसभक्षणमस्मत्समये निषिद्धमिति॥	आचारः, दम्भः, श्रमणः	संकृतम्										
नारायणस्य शय्यायां भोजनं स्यात्तु नोचितम्  कथं साधु तदीयादिजन्मभक्षणमेव हा  	आचारजडता	संकृतम्					वटपत्राशन-खण्डनस्य कालिङ्गकृतस्य्ओत्तरम्					
 चत्वारोऽम्बुधयस्तरङ्गमुखरास्ते ते कुलक्ष्माभृत- स्ताराशेखरितास्त्रिलोकमहिता गङ्गादयो निम्नगाः । भाषावेषविशेषिता दिशि दिशि ज्ञातास्त्वया नीवृतो  यस्त्वात्मा चरमे क्षणेऽपि स भवत्येकान्तवैदेशिकः ॥	आत्मज्ञानम्	संकृतम्	राजारामज-शङ्करः									
 नीतिज्ञा नियतिज्ञा वेदज्ञा अपि भवन्ति शास्त्रज्ञाः ब्रह्मज्ञा अपि लभ्याः स्वाज्ञानज्ञानिनो विरलाः ॥ 	आत्मज्ञानम्	संकृतम्										
आशा नाम मनुष्याणां काचिदाश्चर्यशृंखला।  यया बद्धा प्रधावन्ति मुक्तास्तिष्ठन्ति पंगुवत्॥	आशा	संकृतम्										
खलालापाः सोढाः कथमपि तदाराधनपरैः निगृह्यान्तर्बाष्पं हसितमपि शून्येन मनसा।  कृतो वित्तस्तम्भप्रतिहतधियामञ्जलिरपि त्वमाशे मोघाशे किमपरमतो नर्तयसि माम्।।  	आशा	संकृतम्										
 रे रे चातक ! सावधानमनसा मित्र क्षणं श्रूयतां अम्भोदा बहवो वसन्ति गगने सर्वेऽपि नैकादृशाः । केचित् वृष्टिभिरार्द्रयन्ति धरणीं गर्जन्ति केचिद्वृथा यं यं पश्यसि तस्य तस्य पुरतो मा ब्रूहि दीनं वचः ॥	इच्छापूर्तिः, पात्रता, प्रार्थना											
आत्मानं रथिनं विद्धि मनः प्रग्रहमेव च ।  इन्द्रियाणि हयानाहुः विषयांस्तेषु गोचरम् ।  आत्मेन्द्रियमनोयुक्तं भोक्तेत्याहुर्मनीषिणः ।  यस्त्वविज्ञानवान्भवत्ययुक्तेन मनसा सदा । तस्येन्द्रियाण्यवश्यानि दुष्टाश्वा इव सारथेः॥५॥ यस्तु विज्ञानवान्भवति युक्तेन मनसा सदा । तस्येन्द्रियाणि वश्यानि सदश्वा इव सारथेः॥	दमः	संकृतम्		कठोपनिषत्								
अपि पौरुषमादेयं शास्त्रं चेद्युक्तिबोधकं। अन्यत्त्वार्षमपि त्याज्यं भाव्यं न्यायैकसेविना॥	प्रमाणम्, शास्त्रम्	संकृतम्		इति योगवासिष्ठम् 2.18.2 श्रुत्युपेक्षौचित्यं कदाचिद्बोधयन्ती।								
युक्तियुक्तमुपादेयं वचनं बालकादपि । अन्यत्तृणवत्त्याज्यं अप्युक्तं पद्मजन्मना॥	प्रमाणम्	संकृतम्										
युक्तियुक्तं वचो ग्राह्यं बालादपि शुकादपि। युक्तिहीनं वचस् त्याज्यं वृद्धादपि शुकादपि॥	प्रमाणम्	संकृतम्		प्रबंधचिन्तामणि								
द्रष्टव्यो राजपुरुषः स्मर्तव्यो वा रमापतिः ।  यद्यस्ति हृदये भ्रातर्नरकाद्दारुणाद्भयम् ॥ 	उत्कोचः, राजपुरुषः	संकृतम्	राजारामज-शङ्करः									
अस्य दग्धोदरस्यार्थे किं न कुर्वन्ति पण्डिताः । वानरीमिव वाग्देवीं नर्तयन्ति गृहे गृहे ॥	उदरपूरणम्, दास्यम्, कुपाण्डित्यम्	संकृतम्										
आश्चर्यं वडवानलः स भगवान् आश्चर्यम् अम्भोनिधिर् यत् कर्मातिशयं विचिन्त्य हृदये कम्पः समुत्पद्यते । एकस्या८श्रयघस्मरस्य पिबतस् तृप्तिर् न जाता जलैर् अन्यस्या७पि महात्मनो न वपुषि स्वल्पो ऽपि तोयव्ययः 	उपकर्ता, उपकार-शक्तिः	संकृतम्	केशटः									
चाप: स्वभावसरलं विक्षिपति शरं गुणेऽपि पतन्तम्। वक्रस्य ऋजुकस्य च सम्बन्ध: किं चिरं भवति।। 	ऋजुता	संकृतम्										
अनित्त्यानि शरीराणि वैभवं नैव शाश्वतम् । नित्यः सन्निहितो मृत्यु: कर्तव्यो धर्मसङ्ग्रहः।।	ऋजुता	संकृतम्										
रोदिति वर्षाकालः स्विद्यति घर्मः शरद्गता पाण्डुरताम् ।  दृष्ट्वा वसन्तशोभां कम्पमुपेतौ च शिशिरहेमन्तौ ॥	ऋतवः	संकृतम्	गणेशभट्टः									
नमस्यामो देवान्ननु हतविधेस्तेऽपि वशगा विधिर्वन्द्यः सोऽपि प्रतिनियतकर्मैकफलदः। फलं कर्मायत्तं यदि किममरैः किं च विधिना नमस्तत्कर्मभ्यो विधिरपि न येभ्यः प्रभवति ।। 	कर्म	संकृतम्										
वयं नो ते विप्राः प्रतिदिवसमासाद्य कृपणान् धनं ये याचन्ते प्रतिगणितनक्षत्रतिथयः । वयं कार्णाटीनां कुचकलशपाटीररचना- विलोलव्यासङ्गोल्लसितमतयः केऽपि कवयः ।।	कविः	संकृतम्	जगन्नाथः									
जयन्ति ते सुकृतिनो रससिद्धाः कवीश्वराः । नास्ति येषां यशः काये जरामरणजं भयम् ॥	कविः	संकृतम्										
जीवन्ति पीतसाराः किं लेखन्यां भ्रमरास्तव । मषी प्रतीक्षिता यत्र स्रवत्येव सुधामृतम् ॥	कविः	संकृतम्	Jayanand Vijayan				मषी - अलीनां कालिमा					
उपमा कालिदासस्य भारवेरर्थगौरवम् । दण्डिनः पदलालित्यं माघे सन्ति त्रयो गुणाः॥ 	कविः											
न लेखन्यां न वा पृष्ठे न यन्त्रे माति नापणे । या त्रिलोक्यन्तविश्रान्तिसमर्था कवितोर्जिता ॥	कविः, 	संकृतम्	बलरामः									
कविता क्रियते नैव जातु, सा तु प्रतीक्ष्यते ।  नियोज्या जायते नैव प्रतिपाल्या प्रियागतिः ॥ 	कविः, 	संकृतम्	बलरामः									
न कीर्तिर्नो वित्तं भवति मम काचिन्न पदवी  परायत्ता यात्रा प्रतिपदमहो जीवितमयी ।  अमीषां दोषाणां कमिव गुणमालोक्य कविते  हठाच्चुम्बन्ती मद्वदनमधुनाप्युज्झसि न माम् ॥	कविः, दारिद्र्यम्	संकृतम्	राजारामज-शङ्करः									
अलङ्कारा दूरं सरत रस शोषं वितनुषे ध्वने कस्त्वां श्रोता गुण विगुणतां यासि तरसा । इदानीं वाग्देवीचरमपदमुर्वीपरिसरे विरोधात्प्राणानां भवति निभृतः शङ्करकविः ॥	कविः, मृत्युः	संकृतम्	राजारामज-शङ्करः									
भूयो दर्शयते माद्यन् भूयः पश्यति चुम्बति । कविर्हृष्टो नवोत्पन्नां कवितां पुत्रिकामिव ॥ 	कविः, रसिकः	संकृतम्	बलरामः									
तिष्ठति गृह एव सदा सहते न जनस्य दृष्टिपातमपि । दुर्गतकवयितुरुक्तिस्तेन सह पतिव्रतेव भजति चिताम् ॥	कविः, रसिकः	संकृतम्	राजारामज-शङ्करः									
स जयति कविजन एको रसिकानन्दाश्रुसन्ततार्द्राणि । दुर्जनमात्सर्यशिखी स्पृशति न यस्याक्षराणि मनाक् ॥	कविः, रसिकः, मात्सर्यम्	संकृतम्										
निद्रां विदूरयसि शास्त्ररसं रुणत्सि सर्वेन्द्रियार्थमसमर्थविधिं विधत्से ।  चेतश्च विभ्रमयसे कविते पिशाचि लोकस्तथापि सुकृती त्वदनुग्रहेण ॥ 	कविता, कविः, निद्रा											
इदम् इह पदं मा भूद् एवं भवत्व् इदम् अन्यथा  कृतम् इदम् अयं ग्रन्थेनार्थो महान् उपपादितः  इति मनसि यः काव्यारम्भे कवेर् भवति श्रमः  सनयनजलो रोमोद्भेदः सतां तम् अपोहति 	कवित्वम्	संकृतम्										
मुक्तके कवयो'नन्ताः प्रबन्धे कावयः शतम्  कविरेको महाकाव्ये द्वौ वा दुर्लभास्त्रायः 	कवित्वम्	संकृतम्	राजशेखरः									
एकस्य तिष्ठति कवेर्गृह एव काव्यमन्यस्यर्च्छति सुहृद्भवनानि यावत्। न्यस्याविदग्धवदनेषु पदानि शश्वत् कस्यापि सञ्चरति विश्वकुतूहलीव॥	कवित्वम्	संकृतम्										
कवयः कालिदासाद्याः कवयो वयम् अप्य् अमी । पर्वते परमाणौ च वस्तुत्वम् उभयोर् अपि ।	कवित्वम्	संकृतम्										
सन्त्वश्वाः सन्तु मातङ्गाः सन्तु योधाः सहस्रशः  नरेन्द्राणां विशेषेण न विना कविना यशः 	कवित्वम्	संकृतम्										
तया कवितया किं वा किं वा वनितया तया ।  पदविन्यासमात्रेन मनो नापहृतं यया ? । ।	कवित्वम्	संकृतम्										
सूक्तिर्नवीनकन्यान्या प्रौढस्यापि कवेर्मनः। लोभयन्ती बहोः कालाद् हस्तसान्नैव जायते॥	कवित्वम्	संकृतम्	बलरामः									
उदन्वच्छिन्ना भूः स च निधिरपां योजनशतं सदा पान्थः पूषा गगनपरिमाणं कलयति ।  इति प्रायो भावाः स्फुरदवनिमुद्रामुकुलिताः सतां प्रज्ञोन्मेषः पुनरयमसीमा विजयते ॥	कवित्वम्, प्राज्ञता	संकृतम्					भावाः - भूतानि					
तिमिरारिस्तमो हन्ति तेन शङ्कितमानसाः। वयं काका वयं काका रटन्तीति प्रगे द्विकाः॥	काकः, सूर्योदयः											
अनुरागवती संध्या दिवसस्तत्पुरस्सरः । अहो दैवगतिश्चित्रा पथापि न समागमः ॥ 	काम-वैफल्यम्	संकृतम्										
क्व प्रस्थितासि करभोरु घने निशीथे प्राणाधिको वसति यत्र जनः प्रियो मे । एकाकिनी वद कथं न बिभेषि बाले नन्वस्ति पुङ्खितशरो मदनः सहायः ॥	कामः	संकृतम्										
कालिदास कविता नवं वय:  माहिषं दधि सशर्करं पय:।  एणमांसमबला सुकोमला  संभवन्तु मम जन्म-जन्मनि।। 	कामः	संकृतम्										
 विस्तारितं मकरकेतनधीवरेण. स्त्रीसंज्ञितं बडिशमत्र भवाम्बुराशौ । येनाचिरात्तदधरामिषलोलमर्त्य-. मत्स्यान् विकृष्य विपचत्यनुरागवह्नौ ॥ शृ-५२ ॥	कामः	संकृतम्	भर्तृहरिः	शृङ्गारशतकम्								
उभयी प्रकृतिः कामे सज्जेदिति मुनेर्मनः । अपवर्गे तृतीयेति भणतः पाणिनेरपि 	कामः	संकृतम्										
मदनाय नमस्तस्मै शरतां च शरव्यताम् । धन्विना येन नीयन्ते सुमनांसि मनांसि च ॥	कामः		राजारामज-शङ्करः									
अहेतुहसने हेतुरकृत्योत्साहने कृती। मानसोन्मादनेऽमन्दो मदनो मुदमाप्नुयात्॥ 	कामः		बलरामः									
घृतप्लुते भोजनभाजने पुरःस्फुरत्पुरन्ध्रिप्रतिबिम्बिताकृतेः। युवा निधायोरसि लड्डुकद्वयं नखैर्लिलेखाथ ममर्द निर्दयम्॥ 	कामः,	संकृतम्										
अनङ्ग पलितं मूर्ध्नि पश्यैतद् विजयध्वजम् । इदानीं जितम् अस्माभिस् तवाकिंचित्कराः शराः ॥	कामः, जरा	संकृतम्	धर्मकीर्तिः									
कोपस् त्वया यदि कृतो मयि पङ्कजाक्षि स अस्तु प्रियस् तव किम् अस्ति विधेयम् अन्यत् । आश्लेषम् अर्पय मदर्पितपूर्वम् उच्चैर् उच्चैः समर्पय मदर्पितचुम्बनं च ॥ 	कामः, प्रणय-कलहम्	संकृतम्	शतानन्दस्य 									
नेयं विरौति भृङ्गाली मदेन मुखरा मुहु: । अयमाकृष्यमाणस्य कन्दर्पधनुषो ध्वनिः । 	कामः, वसन्तः, मधुपाः	संकृतम्	गुण्डप्पः									
  अतनुज्वरपीडितासि बाले तव सौख्याय मतो ममोपवासः। रसमर्पय वैद्यनाथ नाहं भवदावेदितलङ्घने समर्था॥	कामः, वैद्यः 	संकृतम्										
चन्द्रसदृशं मुखम् अस्याः अमृतसदृशश्च मुखरसस्तस्याः ।  सकचग्रहरभसोज्ज्वलचुम्बकं कस्य सदृशं तस्याः ॥	कामः, शृङ्गारः	संकृतम्										
वाणिज्येन गतः स मे गृहपतिर्वार्तापि न श्रूयते प्रातस्तज्जननी प्रसूततनया जामातृगेहं गता। बालाहं नवयौवना निशि कथं स्थातव्यमेकाकिनी सायं सम्प्रति वर्तते पथिक हे स्थानान्तरं गम्यताम्॥	कामः, शृङ्गारः	संकृतम्										
तावदेव कृतिनां हृदि स्फुरत्येष निर्मलविवेकदीपकः । यावदेव न कुरङ्गचक्षुषां ताड्यते चटुललोचनाञ्‍चलैः ॥  	कामः, शृङ्गारः	संकृतम्										
स्त्रीणा च प्रेक्षणात् स्पर्शाद्धास्यशृङ्गारभाषणात्। स्पन्दते ब्रह्मचर्यें च, न दारेष्वृतुसड्गमात्॥	कामः, शृङ्गारः, दाम्पत्यम्	संकृतम्										
विश्वामित्रपराशरप्रभृतयो वाताम्बुपर्णाशना4- स्तेऽपि स्त्रीमुखपङ्कजं सुललितं दृष्ट्वैव मोहं गताः। शाल्यन्नं सघृतं पयोदधियुतं ये भुञ्जते मानवा- स्तेषामिन्द्रियनिग्रहो यदि भवेद्विन्ध्यस्तरेत्सागरम्5॥	कामः, स्त्री-सौन्दर्यम्	संकृतम्										
दुर्दिननिशीथपवने निःसंचारासु नगरवीथीषु । पत्यौ विदेशयाते परं सुखं जघनचपलायाः	कामुकी, 	संकृतम्										
कार्यार्थी भजते लोकः यावत्‌ कार्यं न सिध्यति उत्तीर्णे च परे पारे नौकायाः किं प्रयोजनम्	कार्य-प्राप्तिः	संकृतम्										
अप्सु प्लवन्ते पाषाणा मानुषा घ्नन्ति राक्षसान् । कपयः कर्म कुर्वन्ति कालस्य कुटिला गतिः ।।	कालः	संकृतम्										
ह्रस्वाश्च रम्या दिवसा हि बाल्ये वर्षाणि मन्दानि तदा स्म भान्ति व्यस्ताश्च दीर्घाश्च त एव जाता वर्षाणि शीघ्राणि कथं वहन्ति ॥	कालः 											
आयुषः क्षण एकोऽपि सर्वरत्नैर्न न लभ्यते। नीयते स वृथा येन प्रमादः सुमहानहो ॥	कालः, आयुः											
भुजविटपाग्रलसदसृङ्मधुमेदुरनरकपालकुसुमश्रीः । जयति युगावधिरजनीभ्रमरवधूवल्लरी काली ॥	काली	संकृतम्	राजारामज-शङ्करः									
आत्मनः परितोषाय कवेः काव्यं तथापि तत् ।  स्वामिनो देहलीदीपसमं अन्योपकारकं ॥  	काव्य-प्रयोजनम्, रसिकता	संकृतम्										
अभिमुखमधुरतरेभ्यः पराङ्मुखा क्रोशनार्थशीलेभ्यः। अभ्यन्तरकलुषेभ्यो भेतव्यं मित्रशत्रुभ्यः॥	कितवाः	संकृतम्	सुन्दर-पाण्ड्यः	नीतिद्विषष्टिका								
अयि दलदरविन्द स्यन्दमानं मरन्दम्. तव किमपि लिहन्तो मञ्जु गुञ्जन्तु भृङ्गाः ।  दिशि दिशि निरपेक्षः तावकीनं विवृण्वन्. परिमलमयमन्यो बान्धवो गन्धवाहः ॥ ५ ॥	किर्ति-प्रचारः	संकृतम्										
किं वृत्तान्तैः परगृहगतैः किं तु नाहं समर्थस् तूष्णीं स्थातुं प्रकृतिमुखरो दाक्षिनात्यस्वभावः । गेहे गेहे विपणिषु तथा चत्वरे पानगोष्ठ्याम् उन्मत्तेव भ्रमति भवतो वल्लभा हन्त कीर्तिः ॥ 	कीर्तिः	संकृतम्	विद्या									
नापेक्षे शब्दजालं न च कमपि रसं नाप्यलङ्कारसारं न च्छन्दो नापि रीतीर्न हि पटुकवितालोकनास्वादनानि । सोहं लब्धप्रतिष्ठः कथमपि 'तुहिचस्मा'ख्यशब्दैश्चतुर्भिः कृत्वा पङ्क्तीश्चतस्रो वरकविरिति सम्मान्यतामाभजेयम् ॥	कुकविः	संकृतम्	पॆजत्ताय-रामकृष्णः									
काव्यानि महान्ति मया व्याख्यातानीति गच्छ मा गर्वम् । कविता अर्वाचीना व्याकुरु यदि मल्लिनाथ शक्तोऽसि ॥	कुकविः	संकृतम्	राजारामज-शङ्करः									
मा गा गिरीश! गर्वं गलगतमिति ते हलाहलं गरलम् ।  कवितामर्वाचीनां किञ्चिद्रसने समाधेहि ॥ 	कुकविः	संकृतम्	सुहासः									
वृत्तं भञ्जय निर्दयं कलुषय स्वैरं गुणानुल्बणा- नेतस्या अवतारय द्रुतमलङ्कारान् रसं शोषय । व्यक्तिं यातु न जातुचिद्ध्वनिरिति ब्रह्मन्मिथोवादिन- स्त्वद्भार्यां क्रमशो नवीनकवयः कुर्वन्ति निर्वाससम् ॥	कुकविः		राजारामज-शङ्करः									
असौ ध्वनिरसौचितीगुणगणोभयालङ्क्रियाविवर्जितमनूर्जितं विविधवृत्तवैदेशिकम् । वहन्कवनसंज्ञकं मृतकलेबरं दुर्भरं सभां पितृवनस्थलीं विशति कोऽपि नव्यः कविः ॥	कुकविः		राजारामज-शङ्करः									
हठादाकृष्टानां कतिपयपदानां रचयिता जनः स्पर्धालुश् चेदहह कविना वश्यवचसा । भवेदद्य श्वाे वा कतिपयदिनैः पापिनि कलाै घटानां निर्मातुस् त्रिभुवनविधातुश् च कलहः ।।	कुकविः											
वर्णयन्ति नराभासान् वाणीं लब्ध्वापि ये जनाः । लब्ध्वापि कामधेनुं ते लाङ्गले विनियुञ्जते ॥	कुकविः, अविवेकः, सुप्रयोजनम्	संकृतम्										
समाधौ प्रातिभोन्मेषव्यक्तवक्रोक्तिवैभवे । लौकिकव्यवहारैकप्रवणत्वादमज्जताम् ॥ अकाव्येऽपि निजे काव्यभ्रमादुत्सिक्तचेतसाम् । इच्छतामल्पयत्नेन कवीन्द्रविरुदाङ्कनम् ॥ साश्चर्यपामराबद्धस्थूलसौवर्णकङ्कणे। करे सव्येतरे साचिप्रसारितदृशां मुहुः ॥ अवतीर्णमिव स्वर्गादात्मानमधिगच्छताम् । प्रसादं मन्यमानानां पादस्पर्शमपि क्षितौ ॥घनाडम्बरसम्बन्धादाचारे गलिते शुचौ । दुर्भावभेकसम्बाधमनोगर्तभुवां भृशम् ॥ लोकस्याप्यग्रतो मात्राव्यभिचारे प्रकाशिते । वृत्तौचित्यानभिज्ञत्वादन्तर्लज्जामविन्दताम् ॥ स्मिताभ्युदयदूराणामस्मिताभ्युदयादिव । बद्ध्वा चतुष्पदीमेकामाजन्म श्रान्तिमृच्छताम् ॥ सौभाग्यादात्मनोऽत्यर्थाद्दौर्भाग्याद्रसिकस्य च । प्राप्तानामवधानित्वं भाराद्भारति सीदसि ॥ 	कुकविः, मदः, दम्भः	संकृतम्	राजारामज-शङ्करः									
अशक्तस् तस्करस् साधुः कुरूपा चेत् पतिव्रता रोगी च देवताभक्तो वृद्धा वेश्या तपस्विनी 	कुत्यागः	संकृतम्										
नासाथूत्कृतिमिश्रैः मिथ्याकासैः सकण्ठटङ्कारैः । पृष्टो विघ्नं कुरुते विस्मृतलट्प्रत्ययोः विद्वान् ॥ 	कुपण्डितः	संकृतम्	क्षेमेन्द्रः									
अविद्यायामन्तरे वर्तमानः स्वयं धीराः पण्डितम्मन्यमानाः। दन्द्रम्यमाणाः परियन्ति मूढा अन्धेनैव नीयमाना यथान्धाः ॥	कुपण्डितः, परम्परा 	संकृतम्										
 जिह्वायाश्छेदनं नास्ति न तालुपतनाद्भयम्। निर्विशङ्केन वक्तव्यं वाचालः को न पण्डितः॥  	कुपण्डितः, पाण्डित्य-दम्भः	संकृतम्										
 नाम ग्रन्थकृतां गृहाण विबुधोपाध्यायचर्चां कुरु ग्रन्थानां भव सत्परिग्रहकृती स्पर्धस्व साकं बुधैः। नानाहस्तविचित्रचालनपरश्चोच्चैः सशब्दं हसन्निच्छेश्चेद्बुधतां पुरो जडधियामत्यन्तमूर्खोऽपि सन्॥  	कुपण्डितः, पाण्डित्य-दम्भः	संकृतम्										
निःशङ्कं यत्तदुच्चैर्वद कुरु विकटं स्वाननं ज्ञानगर्वाच्छ्लाघस्वात्मानमन्यान् भष हस सहसा किंचिदश्लीलमुक्त्वा। सावद्यं खण्डखाद्यं पठ विवद समुत्कर्षयन्मूर्खलोकानिच्छेश्चेत्सूरिभावं जडजनपुरतो मूर्खवृन्दारकोऽपि॥	कुपण्डितः, पाण्डित्य-दम्भः	संकृतम्					read । recite । quote the ( vile) Khandana Khanda Khadya contemptuously					
व्यासादीन्कविपुंगवाननुचितैश्चोद्यैः सलीलं भषन्नुच्चैर्जल्प निमील्य लोचनयुगं श्लोकान्सगर्वं पठन्। काव्यं स्वीकुरु यत्परैर्विरचितं स्पर्धस्व साकं बुधैर्यद्यभ्यर्थयसे श्रुतेन रहितः पाण्डित्यमाप्तुं बलात्॥	कुपण्डितः, पाण्डित्य-दम्भः	संकृतम्										
गुरोर्गिरः पञ्चदिनान्यधीत्य वेदान्तशास्त्राणि दिनत्रयं च। अमी समाघ्राय च तर्कवादान् समागताः कुक्कुटमिश्रपादाः॥ 	कुपाण्डितः	संकृतम्										
अज्ञः सुखमाराध्यः सुखतरमाराध्यते विशेषज्ञः । ज्ञानलवलेशदुर्विदग्धं ब्रह्मापि नरं न रञ्जयति ॥	कुपाण्डित्यम्, दर्पः, दम्भः	संकृतम्										
अगस्तितुल्याश्च घृताब्धिशोषणे दम्भोलितुल्या वटकाद्रिभेदने। शाकावलीकाननवह्निरूपास्त एव भट्टा इतरे भटाश्च॥	कुब्राह्मणः	संकृतम्										
सूतो वा सूतपुत्रो वा यो वा को वा भवाम्यम्। दैवायत्तं कुले जन्म ममायत्तं तु पौरुषम्॥	कुलम्	संकृतम्	कर्णा	भासः‌ कर्णभारम्								
कालकिशोरक्षिप्तो भ्राम्यति यत्कर्पराङ्गणे विपुले । भ्रमरक इव भूगोलस्तस्मै छलकच्छपाय नमः ॥	कूर्मावतारः 		राजारामज-शङ्करः 									
सोढप्रौढहिमक्लमानि शनकैः पत्राण्यधः कुर्वते सम्भाव्यच्छदवाञ्छयैव तरवः केचित्कृतघ्नव्रताः । नामन्यन्त तदातनीमपि निजच्छायाक्षतिं तैः पुन स्तेषामेव तले कृतज्ञचरितैः शुष्यद्भिरप्यास्यते ।।	कृतज्ञता	संकृतम्					Some trees are so ungrateful that, desiring a better cover, they one by one discard the leaves that bore the brunt of frost. The trees care not that thus they lose their shade; nor that the leaves, more grateful, even in their dying lie at their feet (Translation by D.H. Ingalls)					
कृपणेन समो दाता न भूतो न भविष्यति । अस्पृशन्नेव वित्तानि यः परेभ्यः प्रयच्छति ॥	कृपणः	संकृतम्										
यो न ददाति न भुङ्क्ते विभवे सति नैव तस्य तद् द्रव्यं। तृणकृतकृत्रिमपुरुषो रक्षति सस्यं परस्यार्थे॥	कृपणः	संकृतम्	सुन्दर-पाण्ड्यः	नीतिद्विषष्टिका								
कोशो न यस्य भवति स्वस्य परस्याथवोपभोगार्थम् । प्रतिदिनरक्ष्यस्तस्य स शोको भवति प्रतीपतया ॥	कृपणः	संकृतम्	राजारामज-शङ्करः									
तं चौरं बन्धुमिच्छेश्चेद् बन्धुमर्हसि गोपिके। खलो नोलूखले बध्यो बधानेमं दृढं हृदि ॥	कृष्णः	संकृतम्	नारायणो भिषक्									
अग्रे दीर्घ-तरो ऽयम् अर्जुन-तरुस् तस्याग्रतो वर्त्मनि  सा घोषम् समुपैति तत् परिसरे देशे कलिन्दात्मजा ।  तस्यास् तीर-तमाल-कानन-तले चक्रं गवां चारयन्  गोपः क्रीडति दर्शयिष्यति सखे पन्थानम् अव्याहतम् ॥	कृष्णः, देवभक्तिः	संकृतम्										
घटं भिन्द्यात् पटं छिन्द्यात् कुर्यात् रासभरोहणं । येन केन प्रकरेण प्रसिद्धः पुरुषो भवेत् ॥	कोलाहलम्, प्रसिद्धिः	संकृतम्										
छिन्नोऽपि रोहति तरुः क्षीणोऽप्युपचीयते चंद्रः । इति विमृशंतः सन्तः संतप्यन्ते न विप्लुता लोके ॥  	क्षमा, धृतिः	संकृतम्										
अपूर्वः कोऽपि कोपाग्निः खलस्य सज्जनस्य च ।  एकस्य शाम्यति स्नेहात् वर्धतेन्यस्य वारितः ॥	खल-सान्त्वनम्	संकृतम्										
करोति स्वमुखेनैव बहुधान्यस्य खण्डनम् । नमः पतनशीलाय मुसलाय खलाय च ॥ 	खलः	संकृतम्										
उपकृतवताप्यनार्ये नाश्वसितव्यं कृतप्रियोऽस्मीति। पयसापि सिक्त मूलो न भवति मधुरो हि पिचुमन्दः॥	खलः	संकृतम्	सुन्दर-पाण्ड्यः	नीतिद्विषष्टिका								
परवादे दशवदनः पररन्ध्रनिरीक्षणे सहस्राक्षः। सद्वृत्त वित्तहरणे बाहुसहस्रार्जुनो नीचः॥ 	खलः	संकृतम्	सुन्दर-पाण्ड्यः	नीतिद्विषष्टिका								
परमर्मघट्टनादौ खलस्य यत् कौशलं न तत् साधोः। छिद्रं करोति सूची तदनु पिधत्ते सपदि तन्तुः॥	खलः	संकृतम्										
खलः करोति दुर्वृत्तं नूनं फलति साधुषु॥ दशाननोऽहरत्‌ सीतां बन्धनं तु महोदधेः॥ 	खलः	संकृतम्										
 कस्त्वं वृद्ध खलेश्वरोऽहमिह किं घोरे वने वर्तसे सिंहव्याघ्रवृकादिभिः प्रकृतिभिः खाद्योऽहमित्याशयः। कस्मात् कष्टमिदं त्वयाध्यवसितं मद्देहमांसाशनाः प्रागुत्पन्ननृमांसभक्षणधियस्तेऽश्नन्तु सर्वानिति॥  	खलः											
लब्धोदयः खलजनः प्रथमं स्वजने करोति सन्तापं। उद्गच्छन् दवदहनः स्वजन्मदं दारु निर्दहति॥	खलः, द्रोहः	संकृतम्	सुन्दर-पाण्ड्यः	नीतिद्विषष्टिका								
गोमूत्रमात्रेण पयो विनष्टं तक्रस्य गोमूत्र शतेन किम् वा। अत्यल्पपापैर्विपदः शुचीनां पापात्मनां पापशतेन किं वा॥ 	खलः, पापम्	संकृतम्										
अगजाननपद्मार्कं गजाननमहर्निशम्। अनेकदन् तं भक्तानाम् एकदन्तम् उपास्महे॥	गणपति-स्तुतिः	संकृतम्										
पुण्ड्रेक्षुदलनक्रीडाव्याजेन जनकद्विषः । मथ्नन्धनूंषि कामस्य श्रेयसे वोऽस्तु विघ्नजित् ॥	गणेशः	संकृतम्	राजारामज-शङ्करः									
अन्यो ऽपि चन्दनतरोर् महनीयमूर्तेः सेकार्थम् उत्सहति तद्गुणबद्धतृष्णः । शाखोटकस्य पुनर् अस्य महाशयो ऽयम् अम्भोद एव शरणं यदि निर्गुणस्य ॥	गुणवत्त्वम्	संकृतम्										
ज्ञाने मौनं क्षमा शक्तौ त्यागे श्लाघाविपर्यय: । गुणा गुणानुबन्धित्वात्तस्य सप्रसवा इव ॥२२॥	गुणाः	संकृतम्										
कौशेयं कृमिजं सुवर्णमुपलाद दूर्वाऽपि गोरोमतः, पङ्कात्तामरसं शशाङ्क उदधेरिन्दीवरं गोमयात् । काष्ठादग्निरहेः फणादपि मणिर्गोपित्ततो रोचना, प्राकाश्यं स्वगुणोदयेन गुणिनो गच्छन्ति किं जन्मना ॥  	गुणाः, गुणोद्भवः	संकृतम्										
 क्षान्तिश्चेत्कवचेनकिं? किमरिभिः क्रोधोऽस्तिचेद्देहिनां ज्ञातिश्चेदनलेन किं? यदि सुहृत् दिव्यौषधैः किं फलम् ?। किं सर्पैर्यदिदुर्ज्जनाः किमु धनैर्विद्यानवद्या यदि व्रीडा चेत्किमुभूषणैः सुकविता यद्यस्ति राज्येन किं ?	गुणाः, रसिकः											
मन्मातुर्नामधेयं तत्पावनादपि पावनम् । गोमांसरसिके जिह्वे स्पृष्ट्वा मा मलिनीकुरु ॥ 	गौः	संकृतम्	राजारामज-शङ्करः									
अयं काणः शुक्रो विषम-चरणः सूर्यतनयः क्षताक्षोऽयं राहुः विकल-महिमा शीतकिरणः ।  अजानानः तेषाम् अपि नियत-कर्म-स्वकफलं ग्रह-ग्राम-ग्रस्ता वयमिति जनोऽयं प्रलपति ॥ 	ग्रहबलम्	संकृतम्										
क्षोणीतले शयितुमिच्छति यन्नृपोऽपि यद्वा तनौ श्रमकणानलसोऽपि धत्ते । यद्वल्लभाधरसुधारसपायिनोऽपि प्रीतिर्जले किमपि तत्तव घर्म मर्म ॥	ग्रीष्मः	संकृतम्	राजारामज-शङ्करः									
छाया संश्रयते तलं विटपिनां श्रान्तेव पान्थैः समं मूलं याति सरोजलस्य जडता म्लानेव मीनैः सह। आचामत्यहिमांशुदीधितिरपस् तप्तेव लोकैः समं निद्रा गर्भगृहं सह प्रविशति क्लान्तेव कान्ताजनैः॥ 	ग्रीष्मः	संकृतम्										
  ग्रीष्मकाले दिनं दीर्घं शीतकाले तु शर्वरी। परोपतापिनः सर्वे प्रायशो दीर्घजीविनः॥ 	ग्रीष्मः 	संकृतम्										
दिनतप्तां सुतां वीक्ष्य भूमिं माता विभावरी । ओषधीशौषधेर्धारामवर्षत्कौमुदीं सिताम्॥	चन्द्रः	संकृतम्	हेब्बललु-राघवेन्द्रः									
 नक्तं यो धवलेन्दुमण्डलगतः संलक्ष्यते कालिमा तं पङ्कं शशकं घनान्धतमसं मूढाः समाचक्षते । एतन्मन्त्रिवणिक्जनैः सुकृतिभिश्चन्द्रस्य लोकं गतैः साकं नीतमिहार्जितं भुवि पुरा कृष्णं धनं मन्महे ॥ 	चन्द्रः	संकृतम्										
अङ्कं केऽपि शशङ्किरे जलनिधेः पङ्कं परे मेनिरे: सारङ्गं कतिचिच्च सञ्जगदिरे भूच्छायमैच्छन् परे । इन्दौ यत् दलितेन्द्रनीलशकलश्यामं दरीदृश्यते: तत्सान्द्रं निशि पीतमन्धतमसं कुक्षिस्थमाचक्षते ॥ 	चन्द्रः	संकृतम्										
यदभावि न तद्भावि भावि चेन्न तदन्यथा। इति चिन्ताविषघ्नोऽयं बोधो भ्रमनिवर्तकः॥	चिन्ता	संकृतम्										
उन्मीलन्नेत्रपत्रोज्ज्वलमलकलतालोलरोलम्बडिम्बं पाणावादाय शोणाम्बुरुहमिव जवादात्मनो मुण्डमेव। ग्रीवानालोद्यदस्रासवरसरसनक्षीबमक्लीबवृत्त्या नृत्यारम्भोत्सुकायै भवतु भगवति च्छिन्नमस्ते नमस्ते॥	छिन्नमस्ता	संकृतम्	राजारामज-शङ्करः									
गिरौ कलापी गगने पयोदः लक्षान्तरे ऽर्कश्च जले च पद्मम्।  इन्दु: द्विलक्षे कुमुदश्च बन्धुर् यो यस्य मित्रं न हि तस्य दूरम्।। 	जगदानन्दः, प्रकृतिः	संकृतम्										
ऊढा येन महाधुरः सुविषमे मार्गे सदैकाकिना सोढो येन कदाचिदेव न निजे गोष्ठेऽन्यशौण्डध्वनिः  आसीद्यस्तु गवां गणस्य तिलकस्तस्यैव सम्प्रत्यहो धिक्कष्टं धवलस्य जातजरसो गोः पण्यं उद्घोष्यते । ।	जरा	संकृतम्										
गात्रं सङ्कुचितं गतिर्विगलिता भ्रष्टा च दन्तावलिर्दृष्टिर्नश्यति वर्धते बधिरता वक्त्रं च लालायते ।  वाक्यं नाद्रियते च बान्धवजनो भार्या न शुश्रूषते हा कष्टं पुरुषस्य जीर्णवयसः पुत्रोऽप्यमित्रायते ॥ 	जरा	संकृतम्										
दिग्विभ्रमं दशनखण्डनम् अङ्गभङ्ग-केशग्रहं रतिविधौ मदनादरं च । श्वासप्रकम्पजडभावसुघूर्णितानि धत्ते जरा प्रणयिनीव मयोपगूढा 	जरा	संकृतम्										
 आपाण्डुराः शिरसिजास्त्रिवली कपोले दन्तावली विगलिता न च मे विषादः। एणीदृशो युवतयः पथि मां विलोक्य तातेति भाषणपराः खलु वज्रपातः॥  	जरा, कामः	संकृतम्										
अनाकृष्टस्य विषयैर्विद्यानां प्रारदृश्वन: । तस्य धर्मरतेरासीद्वृद्धत्वं जरसा विना ॥	जरा, प्राज्ञः	संकृतम्										
दृष्टा चन्द्रसमुद्गमाः शतमतिक्रान्ताः शतं प्रावृषः   सीमामेष न जात्वलङ्घत किलेत्याब्धिर् न विश्वस्यताम् । योऽसौ शेत इवायमेव विधिना वामेन चेच्चाल्यते  का सीमेति कदास्ति के जनपदाः का मेदिनी का दिशः ॥  	जागरणम्, भाग्यम्, समुद्रः	संकृतम्										
 खादनेन च पानेन च तथा गृहीतो मण्डलोऽसत्या। यथा जारमभिनन्दति भुक्कति गृहस्वामिन्येति॥	जारता	संकृतम्										
आवयोः सङ्गमो नाथ पुनः कुत्र भविष्यति ।  धर्मशास्त्रं प्रमाणं चेत् कुम्भीपाके भविष्यति । । 	जारता, पापम्, प्रलोभः	संकृतम्										
 अन्ययान्यवनितागतचित्तं चित्तनाथमभिशङ्कितवत्या। पीतभूरिसुरयापि न मेदे, निर्वृतिर्हि मनसो मदहेतुः॥	जारता, संशयः, मदः 	संकृतम्										
प्रतिवादिनी च भार्या परगृहसेवा च परगृहे भुक्तिः। क्षिप्रं जरयति पुरुषं निचैर्वासः प्रवासश्च॥	जीवन-यात्रा	संकृतम्	सुन्दर-पाण्ड्यः	नीतिद्विषष्टिका								
अपारे काव्यसंसारे कविरेक: प्रजापतिः। यथास्मै रोचते विश्वं तथा वै परिवर्तते ॥	जीवनस्य काव्यत्वम्, विधिः	संकृतम्										
दुर्बोधं यदतीव तद्विजहति स्पष्टार्थमित्युक्तिभिः  स्पष्टार्थेष्वतिविस्तृतिं विदधति व्यर्थैः समासादिकैः ।  अस्थानेऽनुपयोगिभिश्च बहुभिर्जल्पैर्भ्रमं तन्वते  श्रोतॄणामिति वस्तुविप्लवकृतः सर्वेऽपि टीकाकृतः ॥	टीका	संकृतम्										
अपि क्रियार्थं सुलभं समित्कुशं जलान्यपि स्नानविधिक्षमाणि ते ।  अपि स्वशक्त्या तपसि प्रवर्तसे शरीरमाद्यं खलु धर्मसाधनम् ।। 	तपः, शरीरम्	संकृतम्										
 दारिद्र्यशीलोऽपि नरस्तमाखुं नैव मुञ्चति। निवारितोऽपि मार्जारस्तमाखुं नैव मुञ्चति॥	तमाखुः	संकृतम्										
  तमाखुपत्रं राजेन्द्र भज माज्ञानदायकम्। तमाखुपत्रं राजेन्द्र भज माज्ञानदायकम्॥	तमाखुः, गणेशः	संकृतम्										
शास्त्रार्थान् तत्त्वतो ज्ञात्वा चरिष्यामो वयं सदा । न नो व्यसनिता काचिद् विमति-प्रतिबोधने ॥	तर्कः, वितण्डः	संकृतम्										
दुःसहसन्तापभयात् सम्प्रति मध्यस्थिते दिवसनाथे  छायामिव वाञ्छन्ती छायापि गता तरुतलानि	तापः	संकृतम्										
मौनं कालविलम्बश्च प्रयाणं भूमिदर्शनम् । भ्रुकुटिश्चान्यवार्ता च नकारः षड्विधः स्मृतः ॥	तिरस्कारः	संकृतम्										
 सिंहः शिशुरपि निपतति मदमलिनकपोलभित्तिषु गजेषु। प्रकृतिरियं सत्त्ववतां न खलु वयस्तेजसो हेतुः॥ 8 ॥ 	तेजः, तारुण्यम्											
बालाया नवसङ्गमे निपुणतां प्रेक्ष्यान्यथाशङ्किनो भर्तुश्चित्तमवेक्ष्य पङ्कजमुखी तत्पार्श्वकुड्येऽलिखत्। एकं भद्रमतङ्गजं तदुपरि क्रोधात् पतन्तं शिशुं सिंहीगर्भविनिःसृतार्धवपुषं दृष्ट्वा स हृष्टोऽभवत्॥	तेजः, तारुण्यम्, रतिः											
आढ्यस्त्यजति चेद्भोगांस्तत्रास्त्येव गुणो महान् ।  दरिद्रैस्त्यज्यते भोग इति केयं विडम्बना ॥	त्याग-दम्भः	संकृतम्	राजारामज-शङ्करः									
सहसा विदधीत न क्रियामविवेकः परमापदां पदम् । वृणुते हि विमृष्यकारिणं गुणलुब्धाः स्वयमेव सम्पदः ॥	त्वरा, आपत्	संकृतम्										
आ परितोषाद्विदुषां न साधु मन्ये प्रयोगविज्ञानम् । बलवदपि शिक्षितानामात्मन्यप्रत्ययं चेतः ॥	दक्षता-परीक्षा	संकृतम्										
अशक्तस्तु भवेत्साधुर्ब्रह्मचारी च निर्धनः। व्याधितो देवभक्तश्च वृद्धा नारी पतिव्रता॥	दम्भः	संकृतम्										
०१८२-१ अगाधजलसंचारी विकारी न च रोहितः । ०१८२-२ गण्डूषजलमात्रे तु शफरी फर्फरायते ।।	दम्भः	संकृतम्										
उत्तमो नातिवक्ता स्यात् अधमो बहु भाषते । न काञ्चने ध्वनिस्तादृक् यादृक् कांस्ये प्रजायते ॥४॥ 	दम्भः	संकृतम्										
अल्पाक्षररमणीयं यःकथयति निस्चितं स खलु वाग्मी। बहुवचनमल्पसारं यः कथयति विप्रलापी सः॥ 	दम्भः	संकृतम्										
अज्ञः सुखमाराध्यः सुखतरमाराध्य्ते विशेषज्ञ: । ज्ञानलवदुर्विदग्धं ब्रह्मापि नरं न रञ्जयति ॥	दम्भः	संकृतम्										
गुणेषु क्रीयतां यत्नः किमाटोपैः प्रयोजनम् विक्रीयन्ते न घण्टाभिः गावः क्षीरविवर्जिताः	दम्भः	संकृतम्										
दिव्यं चूतफलं प्राप्य न गर्वं याति कोकिलः पीत्वा कर्दमपानीयं भेको बकबकायते  	दम्भः	संकृतम्										
सदनम् उपगतोऽहं पूर्वम् अंभोज-योनेः सपदि मुनिभिः उच्चैः आसनेषूज्झितेषु । सशपथं अनुनीय ब्रह्मणा गोमयांभः परिमृजित-निजोरौ आशु संवेशितोऽस्मि ।	दम्भः	संकृतम्										
अशक्तस् तस्करस् साधुः कुरूपा चेत् पतिव्रता रोगी च देवताभक्तो वृद्धा वेश्या तपस्विनी	दम्भः, दमः	संकृतम्										
 पीठीप्रक्षालणेन क्षितिपतिकथया सज्जनानां प्रवादैः प्रातर्नीत्वार्धयामं कुशकुसुमसमारम्भणव्यग्रहस्ताः। पश्चादेते निमज्जत्पुरयुवतिकुचाभोगदत्तेक्षणार्धाः प्राणायामापदेशादिह सरिति सदा वासराणि क्षिपन्ति॥ 	दम्भः, कामः	संकृतम्										
नास्माकं जननी तथोज्ज्वल-कुला सत्-श्रोत्रियाणां पुनः व्यूढा काचन कन्यका खलु मया तेनास्मि ताताधिकः । अस्मत्-श्यालक-भागिनेय-दुहिता मिथ्याभिशप्ता यतः तत् संपर्कवशात् मया स्वगृहिणी प्रेयस्यपि प्रोज्झीता 	दम्भः, कुलम्	संकृतम्										
उच्चैरपि वक्तव्यं यत्किञ्चिदजानताऽपि पुरुषेण। मूढा बहुमन्यन्ते विदुषामपि संशयो भवति॥	दम्भः, वितण्डः, कुपण्डितः	संकृतम्										
अबद्धो वा सुबद्धो वा कुन्तीपुत्रो विनायकः।	दम्भः, वितण्डः, कुपण्डितः	संकृतम्										
स्नानं सिन्धुजले विधाय जनतासन्ने निषण्णस्तटे  काषायेण घनावगुण्ठिततनुः प्राप्तः परिव्राजकः। सूपापूपघृतोत्तरा मधुमती भिक्षा यतो लभ्यते यस्मिन् वा गतभर्तृका युवतयस्तत्तद्गृहं ध्यायति॥	दम्भः, वैराग्य-दम्भः,	संकृतम्										
 स्नायं स्नायमनारतं धनवतामग्रे निरीहव्रताः प्रायो मृत्तिलदर्भसंग्रहरताः सम्मोहयन्तो जगत्। अम्भःकेलिकृतावतारतरुणीनीरन्ध्रवक्षोरुह- द्वन्द्वालोकनकूणितेक्षणयुगं ध्यायन्त्यमी दाम्भिकाः॥  	दम्भः, वैराग्य-दम्भः, स्त्री-सौन्दर्यम्	संकृतम्										
 प्रामाण्यमाक्षिपति साधयतां शिवादीन् देवानभीः किमपि दुर्मतिरागमानाम्। पुत्रे शिशौ विकृतिमीषदवेक्ष्य भीतो धावत्ययं प्रतिनिशं सबलिः श्मशानम्॥	दम्भः, संशय-दम्भः	संकृतम्										
भोगे रोगभयं कुले च्युतिभयं वित्ते नृपालाद्भयं माने दैन्यभयं बले रिपुभयं रूपे जराया भयम् ।  शास्त्रे वादभयं गुणे खलभयं काये कृतान्ताद्भयं सर्व वस्तु भयान्वितं भुवि नृणां वैराग्यमेवाभयम् ॥	दर्प-निग्रहः	संकृतम्										
गौरवं प्राप्यते दानात्, न तु वित्तस्य संचयात्। स्थिति: उच्चै: पयोदानां, पयोधीनां अध: स्थिति:॥	दानम्	संकृतम्										
तं वेधा विदधे नूनं महाभूतसमाधिना । तथा हि सर्वे तस्यासन्परार्थैकफला गुणा: ॥२९	दानम्	संकृतम्										
दिल्लीश्वरो वा जगदीश्वरो वा मनोरथान्पूरयितुं समर्थः । अन्यैर्नृपैर्यत् परिदीयमानं शाकाय वास्याल्लवणाय वा स्यात् ॥	दानम्	संकृतम्	जगन्नाथः									
दवदहनजटालज्वालया संहतानाम् परिगलितलतानां म्लायतां भूरुहाणाम् । अयि जलधर शैलश्रेणिशृङ्गेषु तोयं  वितरसि बहु कोऽयं श्रीमदस्तावकीनः ॥	दानम्, पात्रम्	संकृतम्		भामिनीविलासः (शोधितम्)								
गते प्रेमाबन्धे प्रणयबहुमाने विगलिते निवृत्ते सद्भावे जन इव जने गच्छति पुरः ।  तद् उत्प्रेक्ष्योत्प्रेक्ष्य प्रियसखि गतांस्तांश्च दिवसान् न जाने को हेतुर्दलति शतधा यन् न हृदयम् ॥	दाम्पत्यम्	संकृतम्	विज्जिका									
ता एव धन्याः विरहातुरा याः प्राणान् विशङ्कं श्लथयन्ति यन्ति । मत्प्राणनाथस्य विना ह्यनुज्ञां मुञ्चन्ति प्राणा अपि नैव देहम् ॥	दाम्पत्यम्		सुहासः									
तथाभूदस्माकं प्रथममविभक्ता तनुरियं ततो न त्वं प्रेयानहमपि हताशा प्रियतमा ।  इदानीं नाथस्त्वं वयमपि कलत्रं किमपरं मयाप्तं प्राणानां कुलिशकठिनानां फलमिदम् ॥ 	दाम्पत्यम्, शृङ्गारः	संकृतम्										
उत्तिष्ठ क्षणमेकमुद्वह सखे दारिद्र्यभारं मम श्रान्तम्तावदहं चिरान्मरणजं सेवे त्वदीयं सुखम् । इत्युक्तं धनवर्जितस्य वचनं श्रुत्वा श्मशाने शवो 'दारिद्र्यान्मरणं वरं वरमिति ज्ञात्वैव तूष्णीं स्थितः ॥	दारिद्र्यम्	संकृतम्										
उन्नम्योन्नम्य तत्रैव निर्धनानां मनोरथाः हृदयेष्वेव लीयन्ते विधवास्त्रीस्तनाविव॥	दारिद्र्यम्	संकृतम्										
हेतुप्रमाणयुक्तं वाक्यं न श्रूयते दरिद्रस्य। अप्यस्पष्टं वक्यमनर्थं पूज्यं समृद्धस्य॥	दारिद्र्यम्	संकृतम्										
तानीन्द्रियाणि सकलानि तदेव कर्म सा बुद्धिरप्रतिहता वचनं तदेव । अर्थोष्मणा विरहितः पुरुषः स एव त्वन्यः क्षणेन भवतीति विचित्रमेतत् ॥ 	दारिद्र्यम्	संकृतम्										
निर्धनं निधनमेतयोर्द्वयोस्तारतम्यविधिमुग्धचेतसा। बोधनाय विधिना विनिर्मिता रेफ एव जयवैजयन्तिका॥ 	दारिद्र्यम्											
एको हि दोषो गुणसन्निपाते निमज्जतीन्दोरिति यो बभाषे ।  नूनं न दृष्टं कविनापितेन दारिद्र्यमेकं गुणराशिनाशि॥	दारिद्र्यम्, दोषः	संकृतम्										
 तावद्विद्यानवद्या प्रभवति विदुषां तावदाचारधारा तावद्गाम्भीर्यशौर्यमधुरमधुरिमाडम्बरो वाग्विलासाः। यावत्पाकाधिकाराकुलितकुलवधूप्रेषितापत्यवक्त्राद्धे बाबू नास्ति तैलं न च लवणकणेत्यादिवाचां प्रचारः॥	दारिद्र्यम्, व्यवहारः, जीवन-यात्रा	संकृतम्										
 गुरुर्गर्वात् कविर्द्वेषाद् यतिर्भोगपरिग्रहात् । नृपःपापाद् द्विजःक्रोधात् सा विद्या वार्यते यया ॥	दुर्गुणाः	संकृतम्	क्षेमेन्द्रः									
एके सत्पुरुषाः परार्थघटकाः स्वार्थं परितज्य ये सामान्यास्तु परार्थमुद्यमभृतः स्वार्थाऽविरोधेन ये । तेऽमी मानुषराक्षसाः परहितं स्वार्थाय निघ्नन्ति ये ये तु घ्नन्ति निरर्थकं परहितं ते के न जानीमहे ।।	दुर्जनाः	संकृतम्	भर्तृहरिः									
शैशवे ध्वस्तविद्यानां यौवने विषयैषिणां वार्धक्ये शनिवृत्तीनां रोगेणान्ते तनुत्यजाम्	दुर्जीवनम्	संकृतम्										
न ध्यातं पदमीश्वरस्य विधिवत्संसारविच्छित्तये स्वर्गद्वारकवाटपाटनपटुर्धर्मोऽपि नोपार्जितः । नारी पीनपयोधरोरुयुगलं स्वप्नेऽपि नालिङ्गितं मातुः केवलमेव यौवनवनच्छेदे कुठारा वयम् ॥ ४५॥	दुर्जीवनम्, सुजीवनम्	संकृतम्										
नाभ्यस्ता प्रतिवादिवृन्ददमनी विद्या विनीतोचिता खड्गाग्रैः करिकुम्भपीठदलनैर्नाकं न नीतं यशः ।  कान्ताकोमलपल्लवाधररसः पीतो न चन्द्रोदये तारुण्यं गतमेव निष्फलमहो शून्यालये दीपवत् ॥  	दुर्जीवनम्, सुजीवनम्	संकृतम्										
लाभविघ्नाः - कामः कोपः साध्वसं कारुण्यं ह्रीरनार्यभावो मानः सानुक्रोशता परलोकापेक्षा धार्मिकत्वं अत्यागित्वं दैन्यं असूया हस्तगतावमानो दौरात्म्यं अविश्वासो भयं अप्रतीकारः शीत उष्णवर्षाणां आक्षम्यं मङ्गलतिथिनक्षत्र इष्टित्वं इति नक्षत्रं अति पृच्छन्तं बालम् अर्थोऽतिवर्तते । अर्थो ह्यर्थस्य नक्षत्रं किं करिष्यन्ति तारकाः	दैवम्	संकृतम्	चाणक्यः	अर्थशास्त्रम्								
खल्वाटो दिवसेश्वरस्य किरणैस्सन्तापितो मस्तके गच्छन्देशमनातपं द्रुतगतिस्तालस्य मूलं गतः ।  तत्राप्यस्य महाफलेन पतता भग्नं सशब्दं शिरः प्रायो गच्छति यत्र दैवहतकस्तत्रैव यान्त्यापदः ॥  	दौर्भाग्यम्, भाग्यम्	संकृतम्										
गजभुजङ्गमयोरपि बन्धनं शशिदिवाकरयोर्ग्रहपीडनम्‌ ।  मतिमतां च समीक्ष्य दरिद्रतां विधिरहो बलवानिति मे मतिः । 	दौर्भाग्यम्, भाग्यम्	संकृतम्										
अर्थाः पादरजोपमा गिरिनदीवेगोपमं यौवनम् आयुष्यं जलबिन्दुलोलचपलं फेनोपमं जीवनम्। धर्मं यो न करोति निश्चलमतिः स्वर्गार्गलोद्घाटनं पश्चात्तापहतो जरापरिणतः शोकाग्निना दह्यते	धर्म-कर्तव्यता	संकृतम्										
धर्मात्मा सत्यसन्धश्च रामो दाशरथिर् यदि । पौरुषे चाप्रतिद्वन्द्वः शरैनं जहि रावणिम् ॥	धर्म-प्रभावः	संकृतम्	लक्ष्मणः	रामायणम्								
ऊर्ध्व-बाहुः विरौमि एष न च कश्चित् शृणोति मे ।   धर्मात् अर्थाः च कामः च स किम् अर्थम् न सेव्यते ॥ 	धर्मः	संकृतम्										
अजरामरवत्प्राज्ञो विद्यामर्थं च साधयेत्। गृहीत इव केशेषु मृत्युना धर्ममाचरेत्॥	धर्मः, अदीनता	संकृतम्										
विद्या मित्रं प्रवासेषु भार्या मित्रं गृहेषु च । व्याधितस्यौषधं मित्रं धर्माे मित्रं मृतस्य च ॥	धर्मः, विद्या, प्रवासः	संकृतम्										
द्वेष्योऽपि संमत: शिष्टस्तस्यार्तस्य यथौषधम्। त्याज्यो दुष्ट: प्रियोऽप्यासीदङ्गुलीवोरगक्षता।।	धर्मः, समात्वम्	संकृतम्										
प्रारभ्यते न खलु विघ्नभयेन नीचैः प्रारभ्य विघ्ननिहता विरमन्ति मध्याः ।  विघ्नैः पुनःपुनरपि प्रतिहन्यमानाः प्रारब्धमुत्तमजना न परित्यजन्ति ॥ 	धृतिः	संकृतम्										
भूतैराक्रम्यमाणोऽपि धीरो दैववशानुगै: तद्विद्वान्न चलेन्मार्गादन्वशिक्षं क्षितेर् व्रतम् ॥	धृतिः	संकृतम्										
निन्दन्तु नीतिनिपुणाः यदि वा स्तुवन्तु लक्ष्मीः समाविशतु गच्छतु वा यथेष्टम्।  अद्यैव वा मरणमस्तु युगान्तरे वा न्याय्यात्पथः प्रविचलन्ति पदं न धीराः॥ 	धृतिः, धर्मः, नीतिः	संकृतम्										
अनन्तचरणोपान्तचारिणी मलहारिणी। पुनर्भवच्छेदकरी गङ्गेव नखरञ्जनी॥	नखः											
आर्तनादमधिकं प्रकुर्वतां हस्तपादगलबन्धपीडनात्। यं छिनद्मि नखरं नृणामहं स प्ररोहति पुनर्न जन्मना॥ 	नखः, नापितः 											
अवमानारणिमथितं दुर्वागिन्धनविवर्धितज्वालम्।  सत्पुरुषाः कोपाग्निं ज्ञानाम्बुघटैः प्रशमयन्ति॥	नयः	संकृतम्										
किं किं, सिंहस्, ततः किं, नरसदृशवपुर्देव, चित्रं गृहीतो  नैवं, तत्कोऽत्र, जीव, द्रुतमपनय तं, नन्वयं प्राप्त एव ।  चापं चापं न खड्गं त्वरिततरमहो कर्कशत्वं नखानाम्  इत्थं दैत्याधिराजं निजनखकुलिशैर्जघ्निवान्यः स वोऽव्यात् ॥	नरसिंहः	संकृतम्										
निद्राप्रियो य: खलु कुम्भकर्णो हत: समीके स रघूत्तमेन ।  वैधव्यमापद्यत तस्य कान्ता; श्रोतुं समायाति कथां पुराणम् ॥ 	निद्रा, कथा, जामिता	संकृतम्										
मर्माणि घट्टयित्वा सुप्रीतमनास्तु दुर्जनो भवति। अप्रियमुक्त्वातिभृशं पश्चात्तपतीह खल्वार्यः॥	निन्दा	संकृतम्	सुन्दर-पाण्ड्यः	नीतिद्विषष्टिका								
श्वा यदि दशति मनुष्यान्न ते जनास्तं पुनः प्रतिदशन्ति। यद्याक्रोशति नीचो न सज्जनस्तं वदति किंचित्॥	निन्दा	संकृतम्	सुन्दर-पाण्ड्यः	नीतिद्विषष्टिका								
आक्रुष्टेन मतिमता तत्त्वार्थविचारणे मतिः कार्या। यदि सत्यं कः कोपः स्याद नृतं किं नु कोपेन॥	निन्दा	संकृतम्	सुन्दर-पाण्ड्यः	नीतिद्विषष्टिका								
कटु रटति निकटवर्ती वाचाटष्टिट्टिभो यतस्तस्मात्। अपसरणमेव युक्तं मौनं वा राजहंसस्य॥	निन्दा	संकृतम्										
तीक्ष्णतीक्ष्णाः कथं न स्युर्वचोबाणा दुरात्मनाम् । तेजितास्तेजिता नित्यं मनश्शाणोपले सताम् ॥	निन्दा	संकृतम्	राजारामज-शङ्करः									
रामोऽयमस्माकमतीवमोदनः कपिप्रियाणां गुणरूपचेष्टितैः। हृद्यैरतुल्यातिशयैः सहानुजः किन्त्वस्य नास्मान्सुखयत्यपुच्छता॥ या एव सीतां ददृशुस्तदानीं रूपं मनोज्ञं प्रशशंसुरस्याः। पश्चात् सुपुच्छं त्वनवेक्ष्य जग्मुः परं विषादं कपियोषितस्ताः॥	निराशा, 	संकृतम्										
निन्दतु वा नन्दतु वा. मन्दमनीषा निशम्य कृतिम् एताम्. हर्षं वा मर्षं वा. सर्षपामत्रम् अपि नैव विन्देम.	परप्रीताव् उदासीनता	संकृतम्	परकालमठाधिपः									
ये नाम केचिदिह नः प्रथयन्त्यवज्ञां जानन्ति ते किमपि तान्प्रति नैष यत्नः । उत्पत्स्यते तु मम कोऽपि समानधर्मा  कालो ह्ययं निरवधिर्विपुला च पृथ्वी॥ 	परप्रीताव् उदासीनता, रसिकप्रशंसा	संकृतम्		भवभूतिः								
प्रणवो धनुः शरो ह्यात्मा ब्रह्म तल्लक्ष्यमुच्यते। अप्रमत्तेन वेद्धव्यं शरवत्तन्मयो भवेत्॥	परब्रह्म	संकृतम्										
ध्यानाभ्यासवशीकृतेन मनसा तन्निर्गुणं निष्क्रियं ज्योतिः किञ्चन योगिनो यदि परं पश्यन्ति पश्यन्तु ते ।  अस्माकं तु तदेव लोचनचमत्काराय भूयाच्चिरं कालिन्दीपुलिनोदरे किमपि यन्नीलं महो धावति ॥ 	परब्रह्म, कृष्णः 	संकृतम्										
काशीक्षेत्रं शरीरं त्रिभुवन-जननी व्यापिनी ज्ञानगङ्गा । भक्तिः श्रद्धा गयेयं निजगुरु-चरणध्यानयोगः प्रयागः । विश्वेशोऽयं तुरीयः सकलजन-मनःसाक्षिभूतोऽन्तरात्मा देहे सर्वं मदीये यदि वसति पुनस्तीर्थमन्यत्किमस्ति ॥	परमपदम्	संकृतम्										
चन्दने विषधरान्सहामहे वस्तु सुन्दरमगुप्तिमत्कुतः । रक्षितुं वद किमात्मसौष्ठवं संचिताः खदिर कण्टकास्त्वया ॥ 	परशुता	संकृतम्										
सर्वं बलवतां पथ्यं सर्वं बलवतां हितं । अमृतं राहवे मृत्युः विषं शंकरभूषणम् ॥	बलम्,	संकृतम्										
कः कालः कानि मित्राणि कः देशः कौ व्ययागमौ । कश्चाहं का च मे शक्तिर् इति चिन्त्यं मुहुर्मुहुः ॥	परिस्थितिः	संकृतम्	चाणक्यः									
 न मेऽस्ति विद्या न तथास्ति मेधा न वास्ति बुद्धिः प्रतिभोज्ज्वला च। मन्दः परीक्षार्णवमुत्तरीतुं देवीं गिरां स्वां जननीं च वन्दे॥	परीक्षा, सरस्वती	संकृतम्										
पुरा सरसि मानसे विकचसारसालिस्खलत् परागसुरभीकृते पयसि यस्य यातं वयः। स पल्वलजलेऽधुना मिलदनेकभेकाकुले, मरालकुलनायकः कथय रे कथं वर्तताम् ।। 	पातः, मानम्	संकृतम्	जगन्नाथः									
पात्रापात्रविवेको रोहण तव नास्ति यज्जडप्रकृतेः ।  पिशुनजनमुषितरत्नस्तदाशु भवितासि गण्डशेषवपुः ॥	पात्र-विवेकः	संकृतम्	राजारामज-शङ्करः				The रोहण is a fabled mountain that is supposed to abound in gems.					
निस्साराः सुतरां लघु-प्रकृतयो योग्या न कार्ये क्वचिय् शुष्यन्तोऽद्य जरत्-तृणादि॰अवयवाः प्राप्ताः स्वतन्त्रेण ये । अन्तःसार-पराङ्मुखेन धिग् अहो ते मारुतेनामुना पश्य! अत्यन्तचलेन सद्म महताम् आकाशम् आरोपिता ।।	पात्रता-विवेकः	संकृतम्					Altogether hollow, flimsy and useless these little bits of straw— Alas! look how they are raised to the skies by the fickle wind which cares not for quality.					
यच्-चण्डाल-गृहाङ्गणेषु वसतिः कौलेयकानां कुले जन्म स्वोदरपूरणं च विघसैः न स्पर्शयोग्यं वपुः । तन् मृष्टं सकलं त्वयाद्य शुनक क्षोणीपतेः आज्ञया यत् त्वं काञ्चन-शृङ्खला-विलयितः प्रसादम् अरोहसि ॥	पात्रता-विवेकः, मानम्	संकृतम्										
अतिरिच्यते सुजन्मा कश्चिज्जनकान्निजेन चरितेन । कुम्भः परिमितमम्भः पिबति पपौ कुम्भसंभवोऽम्भोधिं ॥	पित्रतिशायी पुत्रः	संकृतम्										
सुपुत्रः खलु बालस्स पितरं योऽतिरिच्यते । त्रिनेत्रं द्वादशाक्षोऽयम् अतिशेते चतुर्गुणम् !!	पित्रतिशायी पुत्रः	संकृतम्										
यथा हि एकेन चक्रेण न रथस्य गतिर्भवेत्। एवं पुरूषकारेण विना दैवं न सिध्यति॥	पुरुषकारः	संकृतम्										
उद्यमेन ही सिद्ध्यन्ति            कार्याणि न मनोरथै: । न हि सुप्तस्य सिंहस्य            प्रविशन्ति  मुखे मृगा: ।।	पुरुषकारः	संकृतम्										
उद्योगिनं पुरुषसिंहमुपैति लक्ष्मी- -र्दैवेन देयमिति कापुरुषा वदन्ति ।  दैवं निहत्य कुरु पौरुषमात्मशक्त्या यत्ने कृते यदि न सिध्यन्ति कोत्र दोषः ॥ 	पुरुषकारः	संकृतम्										
जनस्थाने भ्रान्तं कनकमृगतृष्णान्वितधिया वचो वैदेहीति प्रतिदिशमुदश्रु प्रलपितम् । कृतालङ्काभर्तुर्वदनपरिपाटीषु घटना मयाप्तं रामत्वं कुशलवसुता न त्वधिगता ।।	पुरुषकारः	संकृतम्					We've wandered in Janasthāna, :: among crowds of people, chased after the golden deer, :: in search of the mirage of wealth, cried out for Vaidehi everywhere, :: babbled a tearful 'Please give!' fired arrows at the King of Laṅkā's heads. :: stared into the ugly mugs of mean bosses. So we're not so different, Rāma and I; but he has two sons, Kuśa and Lava, and I haven't got a penny to my name.					
धनुः पौष्पं मौर्वी मधुकरमयाञ्चितदृशां दृशां कोणो बाणस्सुहृदपि जडात्मा हिमकरः । स्वयं भूत्यङ्गः सकलभुवनं व्याकुलयति क्रियासिद्धिः सत्त्वे भवति महतां नोपकरणे ॥	पुरुषकारः	संकृतम्										
क्वचिद्भूमौ शय्या क्वचिदपि च पर्यङ्कशयन: । क्वचित् शाकाहारी क्वचिदपि च शाल्योदनरूचि: । क्वचित् कन्थाधारी क्वचिदपि च दिव्याम्बरधर: I मनस्वी कार्यार्थी न गणयति दु:खं न च सुखम् ॥	पुरुषकारिता, तपः, 	संकृतम्										
गतप्राया रात्रिः कृशतनु शशी शीर्यत इव प्रदीपो ऽयं निद्रावशम् उपगतो घूर्णत इव । प्रणामान्तो मानस् त्यजसि न तथा९पि क्रुधम् अहो कुचप्रत्यासत्त्या हृदयम् अपि ते चण्डि कठिनम् ॥ 	प्रणय-कलहः	संकृतम्										
कस्त्वं शूली मृगय भिषजं नीलकण्ठः प्रियेऽहं केकामेकां वद, पशुपतिर्नैवदृश्ये विषाणे । मुग्धे स्थाणुः, स चरति कथं, जीवितेशः शिवाया गच्छाटव्यामिति हतवचाः पातु वश्चन्द्रचूडः ।।	प्रणय-कलहः, शिवः	संकृतम्										
 धन्या केयं स्थिता ते शिरसि ? शशिकला; किन्नु नामैतदस्याः ? नामैवास्यास्तदेतत्परिचितमपि ते विस्मृतं कस्य हेतोः । नारीं पृच्छामि नेन्दुं ; कथयतु विजया न् प्रमाणं यदीन्दुर्देव्या निन्होतुमिच्छोरिति सुरसरितं शाठ्यमव्याद्विभोर्वः ॥ 	प्रणय-कलहः, शिवौ	संकृतम्										
 गच्छ गच्छसि चेत्कान्त पन्थानः सन्तु ते शिवाः ।  ममापि जन्म तत्रैव भूयाद्यत्र गतो भवान् । ।	प्रणयः	संकृतम्										
दृष्टोयं सरितां पतिः प्रियतम क्वास्ते स सेतुः परं क्वेति क्वेति मुहुर् मुहुस्सकुतकं पृष्टे परं विस्मिते अत्रासीद् अयम् अत्र नात्र किमिति व्यग्रे निजप्रेयसि व्यावृत्तास्यसुधानिधिः समभवन् मन्दस्मिता जानकी 	प्रणयः	संकृतम्										
दूरादुत्सुकमागते विवलितं सम्भाषिणि स्फारितं संश्लिष्यत्यरुणं गृहीतवसने किञ्चिन् नतभ्रूलतम् । मानिन्याश्चरणानतिव्यतिकरे बाष्पाम्बुपूर्णेक्षणं चक्षुर्जातमहो प्रपञ्चचतुरं जातागसि प्रेयसि 	प्रणयः, नेत्रम्, अभिनयः	संकृतम्										
अनेकैर् नायकगुणैस् सहितस् सखि! मे पतिः स एव यदि जारस् स्यात् सफलं जीवितं भवेत् 	प्रलोभः, जारता	संकृतम्										
त्वच्छरीराभिमर्शेन यातो गन्धवहः स्वयम्। स्पृशन्मांत्वादृशं कृत्वा मादृशं कं करिष्यति? 	प्रशंसा	संकृतम्	वेणुगोपालः									
पुराणमित्येव न साधु सर्वं न चापि काव्यं नवमित्यवद्यम्।  सन्त: परीक्ष्यान्यतरद्भजन्ते मूढ: परप्रत्ययनेयबुद्धि:॥	प्राचीनता, परीक्षा, आप्तवचनम् 											
जरारोगाभिपन्नं तु कुणपं जाह्नवी जले। धैर्येण तृणवत् त्यक्त्वा प्रविशेदमरावतीम्।।	प्राणत्यागः, सुमृत्युः	संकृतम्		स्कन्दपुराणकाशीखण्ड २८।११३								
उष्ट्राणां तु विवाहेषु         गीतं गायन्ति गर्दभा:। परस्परं प्रशंसन्ति           अहो रूपमहो ध्वनि:।।	प्रियवादिता	संकृतम्										
स्वाधीने माधुर्ये मधुराक्षरसंहितेषु वाक्येषु।  किं नाम सत्त्ववन्तः पुरुषाः परुषाणि भाषन्ते॥ ६॥ 	प्रियवादिता	संकृतम्										
अप्रियमुक्ताः पुरुषाः प्रयतन्ते द्विगुणमप्रियं वक्तुम्। तस्माद वाच्यमप्रियमप्रियमश्रोतुकामेन॥ ७॥	प्रियवादिता	संकृतम्										
अपि दिवसमनैषीः पद्मिनीसद्मनिस्थो रजनिषु निरतोऽभूः कैरविण्यां रमण्याम्। कथय कथय भृङ्ग स्वच्छभावेन तावत् किमधिकसुखमैषीरत्र* वा तत्र वेति॥	प्रेयस्त्वम्	संकृतम्										
त्वं पीयूष दिवोऽपि भूषणमसि द्राक्षे परिक्षेत को माधुर्यं तव विश्वतो हि विदिता माध्वीक माध्वीकता। किन्त्वेकन्त्वपरन्त्वरुन्तुदमपि ब्रूमो न चेत् कुप्यसि यः कान्ताधरपल्लवे मधुरिमा नान्यत्र कुत्रापि सः॥ 	प्रेयस्त्वम्	संकृतम्										
एकवृक्षसमारूढा नानावर्णा विहंगमाः। प्रातर्दश दिशो यान्ति का तत्र परिदेवना॥	बान्धव्यम्, वियोगः	संकृतम्										
अतिवत्सला सुशीला सेवाचतुरा मनोऽनुकूला च। अजनि विनीता गृहिणी सपदि सपत्नीस्तनोद्भेदे॥	बालविवाहः, ईर्ष्या	संकृतम्		आर्यासप्तशती			स्तनोद्भेदः = स्तनोद्गमः					
अहो केनेदृशी बुद्धिर्दारुणा तव निर्मिता । त्रिगुणा श्रूयते बुद्धिर्न तु दारुमयी क्वचित् ॥	बुद्धिः, चाटु	संकृतम्										
असम्भवं हेममृगस्य जन्म तथापि रामो लुलुभे मृगाय ।  प्रायः समापन्नविपत्तिकाले धियोऽपि पुंसां मलिनीभवन्ति ।	बुद्धिनाशः	संकृतम्										
न भूतपूर्वं न कदापि वार्ता हेम्नः कुरङ्गो न कदापि दृष्टः।  तथापि तृष्णा रघुनन्दनस्य विनाशकाले विपरीतबुद्धिः॥ 	बुद्धिनाशः	संकृतम्										
जगत्सिसृक्षाप्रलयक्रियाविधौ प्रयत्नमुन्मेषनिमेषविभ्रमम् । वदन्ति यस्येक्षणलोलपक्ष्मणां पराय तस्मै परमेष्ठिने नमः ॥ 	ब्रह्मा	संकृतम्										
विद्या तपश्च योनिश्च एतद् ब्राह्मणकारकम्।विद्यातपोभ्यां यो हीनो जातिब्राह्मण एव स:॥	ब्राह्मणः 	संकृतम्										
जन्मना जायते शूद्रः संस्कारात् भवेत द्विजः। वेदपाठात् भवेत् विप्रःब्रह्म जानातीति ब्राह्मणः।।	ब्राह्मणः, शूद्रः, द्विजः	संकृतम्										
प्राप्तं मया पदमिह त्रिपुरारिमौला- वित्युन्मदा शशिकले किमु यासि गर्वम् । द्रक्ष्यामि जीवसि कियच्चिरमक्षताङ्गी भालानलोरगशिरोऽस्थिकृतानुषङ्गा ॥	भाग्यम्, गर्वः, ईर्ष्या, पातः		राजारामज-शङ्करः 									
अर्थानां गौरवायाभूद्भारविश्चित्रमत्र किम् । भजन्ति लघुतामर्थाः प्रायो भारविवर्जिताः (भार-विवर्जिताः) ॥	भारविः	संकृतम्	राजारामज-शङ्करः 									
अर्चामीति धिया यदेव कुसुमं क्षिप्त्वा जनो मुच्यते विध्यामीति धिया तदेव विकिरन्भस्मीकृतो मन्मथः । इत्याभ्यन्तरवृत्तिमात्ररसिको बाह्यानपेक्षश्च यः स स्वामी मम दैवतं तदितरो नाम्नापि नाम्नायते ।।	भावप्रधानता	संकृतम्	नीलकण्ठः	शिवोत्कर्षणमञ्जरी								
मौनान्मूकः प्रवचनपटुर् वाचको जल्पको वा धृष्टः पार्श्वे वसति च तथा दूरतश्चाप्रगल्भः । क्षान्त्या भीरुर्यदि न सहते प्रायशो नाभिजात: सेवाधर्म परमगहनो योगिनामप्यगम्यः ॥	भृत्यता	संकृतम्										
न वेदान्ते गाधा न च परिचितं शब्दशास्त्रं न वा तर्के वेदे न च सरसता काव्यनिवहे । वयं श्रीमद् ब्याळीहुळिपळद्यकोसम्ब्रितोव्वे हयग्रीवम्बोडीकरिगडुबुदध्यन्नरसिकाः 	भोजनम्	संकृतम्										
भक्तं प्रतोलयति वज्रमिवामरेन्द्रः शाकं समुद्धरति शल्यमिवास्थिलग्नम्। क्वाथीं सुसैन्धवयुतां गलदाहकर्त्रीं निर्मत्सरेण मनसा जलवद्ददाति॥	भोजनम्, परिवेषणम्	संकृतम्										
  केचिद्वदन्त्यमृतमस्ति पुरे सुराणां केचिद्वदन्ति वनिताधरपल्लवेषु। ब्रूमो वयं सकलशास्त्रविचारदक्षा जम्बीरनीरपरिपूरितमत्स्यखण्डे॥	भोजनम्, मांसम्	संकृतम्										
मुण्डे मुण्डे मतिर्भिन्ना         कुण्डे कुण्डे नवम् पयः। जातौ जातौ नवाचारा         नवा वाणी मुखे मुखे ।।	मति-वैविध्यम्	संकृतम्										
चलत्येकेन पादेन तिष्ठत्येकेन पण्डितः । न समीक्ष्यापरं स्थानं पूर्वमायातनं त्यजेत् ॥	मतिः	संकृतम्										
कमले कमला शेते हरः शेते हिमालये। क्षीराब्धौ च हरिः शेते मन्ये मत्कुणशङ्कया॥	मत्कुणः, देवाः	संकृतम्										
मन्ये मत्कुणशङ्कया जलनिधौ गत्वा हरिः सुप्तवां- स्तन्नाभ्यम्बुरुहे प्रजापतिरभूल्लक्ष्मीश्च तद्वक्षसि। कैलासाचलमाश्रितः पशुपतिर्गौरी तदुत्सङ्गगा  नक्षत्रग्रहमण्डलं च सकलं येषां भयाद् भ्राम्यति॥	मत्कुणः, देवाः	संकृतम्										
क्षणमात्रं ग्रहावेशो याममात्रं सुरामदः । लक्ष्मीमदस्तु मूर्खाणाम् आदेहमनुवर्तते ॥	मदः	संकृतम्										
अतिदर्पे हता लङ्का अतिमाने च कौरवाः ।  अतिदाने वलिर्वद्धः सर्वमत्यन्तगर्हितम् ॥	मध्यमता, अतिशयः	संकृतम्										
वैवस्वतो मनुर् नाम माननीयो मनीषिणाम् आसीन्महीक्षिताम् आद्यः प्रणवश् छन्दसाम् इव।	मनुः	संकृतम्										
वैवस्वतो मनुर्नाम माननीयो मनीषिणाम् । आसीन्महीक्षितामाद्य: प्रणवश्छन्दसामिव ॥११॥	मनुः	संकृतम्										
 जितधूमसमूहाय जितव्यजनवायवे। मशकाय मया कायः सायमारभ्य दीयते॥	मशकः	संकृतम्										
मातङ्गाः किमु वल्गितैः किम् अफलैर् आडंबरैर् जम्बुकाः  सारङ्गा महिषा मदं व्रजथ किं शून्येषु शूरा न के । कोपाटोप-समुद्भटोत्कट-सटा-कोटेर् इभारेः पुरः  सिन्धु-ध्वानिनि हुंकृते स्पुरति यत् तद्गर्जितं गर्जितम् ॥ 	महत्त्वम्	संकृतम्										
तृणानि नोन्मूलयति प्रभन्जनो मृदूनि नीचै: प्रणतानि सर्वत: । स्वभाव एवोन्नतचेतसामयं महान्महत्स्वेव करोति विक्रमम् ॥	महत्त्वम्, नीचता	संकृतम्										
दन्तान्त-कुन्त-मुख-सन्तत-पात-घात-  सन्ताडित॰उन्नत-गिरिः गज एव वेत्ति । पञ्चास्य-पाणि-पवि-पञ्जर-पात-पीडां  न क्रोष्टुकः श्व-शिशु-हुङ्कृति-नष्ट-चेष्टः ।	महत्त्वम्, नीचता, धैर्यम्	संकृतम्										
बालोऽपि चोरः स्थविरोऽपि चोरः समागतः प्राघुणिकोऽपि चोरः। दिल्लीप्रदेशे मथुराप्रदेशे चोरं विना न प्रसवन्ति नार्यः॥	महानगराः, दिल्ली	संकृतम्										
 स्वल्पस्नायु वसावसेकमलिनं निर्मांसमप्यस्थिकं श्वा लब्ध्वा परितोषमेति न तु तत्तस्य क्षुधा शान्तये। सिंहो जम्बुकमंगमागतमपि त्यक्त्वा निहन्ति द्विपं सर्वः कृच्छ्रगतोऽपि वाञ्झति जनः सत्वानुरूपं फलम् ॥	मानम् 											
दिगन्ते श्रूयन्ते मदमलिनगण्डाः करटिनः करिण्यः कारुण्यास्पदमसमशीलाः खलु मृगाः । इदानीं लोकेऽस्मिन् अनुपमशिखानां पुनरयम् नखानां पाण्डित्यं प्रकटयतु कस्मिन् मृगपतिः ॥ 	मानम्,	संकृतम्	जगन्नाथः				The formidable tuskers are all far away; Only these pitiable she-elephants are here. And the deer? The less said the better. On whom is this king of beasts to show the unparalleled prowess of his claws?					
अग्निदाहे न मे दुःखं छेदने निकषे न वा । एतदेव महद्दुःखं गुञ्जया सह तोलनम् ॥	मानम्, अपमानम्	संकृतम्										
क्षुत्क्षामोऽपि जराकृशोऽपि शिथिलप्रायोऽपि कष्टां दशाम् आपन्नोऽपि विपन्न-दीधितिरपि प्राणेषु नश्यत्स्वपि । मत्तेभेन्द्र-विभिन्न-कुम्भ-पिशित-ग्रासैक-बद्ध-स्पृहः किं जीर्णं तृणमत्ति मानमहताम् अग्रेसरः केसरी ॥ 	मानी	संकृतम्										
कवयः कालिदासाद्याः कवयो वयमप्यमी पर्वते परमाणौ च पदार्थत्वं प्रतिष्ठितम्	माहत्य-विवेकः	संकृतम्										
 काकः कृष्णः पिकः कृष्णः को भेदः पिककाकयोः । वसन्तसमये प्राप्ते काकः काकः पिकः पिकः ॥ 	माहत्य-विवेकः	संकृतम्										
 शक्यो वारयितुं जलेन हुतभुक् छत्रेण सूर्यातपो नागेन्द्रोनिशितांकुशेन समदो दण्डेन गौर्गर्दभः । व्याधिर्भेषजसंग्रहैश्च विविधैः मन्त्रप्रयोगैर्विषं सर्वस्यौषधमस्ति शास्त्रविहितं मूर्खस्य नास्त्यौषधम् ॥	मूर्खः 											
 यदा किञ्चिज्ञोऽहं द्विप इव मदान्धः समभवं तदा सर्वज्ञोऽस्मीत्यभवदवलिप्तं मम मनः । यदा किञ्चित् किञ्चित् बुधजनसकाशादवगतं तदा मूर्खोऽस्मीति ज्वर इव मदो मे व्यपगतः ॥	मूर्खः, विनयः 											
मूर्खेषु कुशलमानिषु विजानताप्यकुशलेन भवितव्यम्। विमलमपि कथितमर्थं मूर्खा मोहादपहसन्ति॥	मूर्खाः	संकृतम्										
अनायासेन मरणम्, विना दैन्येन जीवनम् । देहि मे कृपया कृष्ण, शरणागत वत्सल ॥	मृत्युः, अदीनता	संकृतम्										
सर्वे क्षयान्ताः निचयाः पतनान्ताः समुच्छ्रयाः। संयोगा विप्रयोगान्ता मरणान्तं च जीवितम्॥	मृत्युः, अन्त्यम्	संकृतम्										
मातर्मेदिनि तात मारुत सखे तेजः सुबन्धो जल  भ्रातर्व्योम निबद्ध एव भवतामन्त्यः प्रणामाञ्जलिः। युष्मत्सङ्गवशोपजातसुकृतस्फारस्फुरन्निर्मल- ज्ञानापास्तसमस्तमोहमहिमा लीये परब्रह्मणि ॥ १०० ।। 	मृत्युः, मुक्तिः	संकृतम्										
जाड्यं धियो हरति सिञ्चति वाचि सत्यं. मानोन्नतिं दिशति पापमपाकरोति। चेत: प्रसादयति दिक्षु तनोति कीर्तिं. सत्संगति: कथय किं न करोति पुंसाम्।।	मित्रता	संकृतम्										
 न प्राप्नुवन्ति यतयो रुदितेन मोक्षं स्वर्गायतिं न परिहासकथा रुणद्धि।  तस्मात्प्रतीतमनसा हसितव्यमेव वृत्तिं बुधेन खलु कौरुकुचीं विहाय ।।	मोदः	संकृतम्										
सम्यग्विचारतः सिद्धा रज्जुतत्त्वावधारणा। भ्रान्त्योदितमहासर्पभयदुःखविनाशिनी ॥१२॥	मोहः	संकृतम्										
भो भद्रं कृतं मौनं कोकिलैर्जलदागमे। वक्तारो दर्दुरा यत्र तत्र मौनं हि शोभनम्॥	मौनम्, 	संकृतम्										
 स्वायत्तमेकान्तगुणं विधात्रा विनिर्मितं छादनमज्ञतायाः । विशेषतः सर्वविदां समाजे विभूषणं मौनमपण्डितानाम् ॥ 	मौनम्, मूर्खः	संकृतम्										
तथा हठादाविश चण्डि चेतो यथा रिपून्निर्दयमाहवे घ्नन् । मुण्डैस्तदीयैर्नरकस्य कुर्यामम्लायिनीं तोरणमाल्यशोभाम् ॥	युयुत्सा	संकृतम्										
गाढालिङ्गन-वामनी-कृत-कुच-प्रोद्भिन्न-रोमोद्गमा सान्द्रस्नेह-रसातिरेक-विगलत्श्रीमन्नितम्बाम्बरा । मा मा मानद मेति मामलमिति क्षामाक्षरोल्लापिनी सुप्ता किं नु मृता नु किं मनसि मे लीना विलीना नु किम् ॥	रतिः	संकृतम्										
 एकेन रोमनालेन जातं पङ्केरुहद्वयम्। ज्ञात्वाधो धनमस्यास्ति खनन्ति निशि रागिणः॥	रतिः	संकृतम्					'In Indic literature, various parts of the body such as the face, hands, feet, and suchlike – especially those of a voluptuous woman – are often compared to lotuses in full bloom. Moreover, there is a particular feature of the female body that was, for many centuries, considered a mark of great beauty in the Subcontinent – a vertical streak of hair on the abdomen above the navel. Known by various names, including romaavali (रोमावलि), romaraaji (रोमराजि), and romalataa (रोमलता), it was often described as something that could distract even men with the highest level of self-control,  and its first appearance was celebrated in poetry as a sign of puberty! '					
 सीत्कारं शिक्षयति व्रणयत्यधरं तनोति रोमाञ्चम्। नागरिकः किमु मिलितो न हि न हि सखि हैमनः पवनः॥	रतिः	संकृतम्										
 या शरान्मन्दहासेन भ्रुवा कोदण्डवल्लरीम् । वाचा विजयते वाहं पत्युर्जयति सा रतिः ॥	रतिः		राजारामज-शङ्करः									
स्खलिता च मषी (वीर्यं) भग्ना च लेखनी (शेफो) भग्नं च तालपत्त्रम्* (शय्याप्रच्छादनपटं)।  धिग्धिगिति कूटलेखकाद्यापि लेखने** (यभने) तृष्णा॥	रतिः 	संकृतम्										
निर्वाणगोचरगतो ऽपि मुहुः प्रदीपः किं वृत्तकं तरुणयोः सुरतावसाने । इत्य् एवम् आकलयितुं सकलङ्कलज्जदुद्ग्रीविकाम् इव ददाति रतिप्रदीपः ॥	रतिः,	संकृतम्										
 आदौ गृहीतपाणिः पश्चादारूढजघनकटिभागा। नखमुखलालनसुखदा सा किं रामास्ति नैव भोः पामा॥	रतिः, कण्डूयनम्	संकृतम्										
गाढालिङ्गनपूर्वमेकमनया द्यूते जितम् चुम्बनम् तत्किञ्चित् परिरभ्य दत्तममुना प्रत्यर्पितं चानया । नैतत्तादृगिदं न तादृशमिति प्रत्यर्पणप्रक्रमैः यूनोश्चुम्बनमेकमेव बहुधा रात्रिर्गता तन्वयोः ।। 	रतिः, कामः	संकृतम्										
दम्पत्योर्निशि जल्पतोर्गृहशुकेनाकर्णितं यद्वच- स्तत्प्रातर्गुरुसंनिधौ निगदतस्तस्यातिमात्रं वधूः । कर्णालम्बितपद्मरागशकलं विन्यस्य चच्ञ्वाः पुटे व्रीडार्ता प्रकरोति दाडिमफलव्याजेन वाग्बन्धनम् ।। 	रतिः, कामः	संकृतम्										
धन्यासि यत् कथयसि प्रियसंगमेन  नर्मस्मितं च वचनं च रसं च तस्य ।  नीवीं प्रति प्रणिहिते तु करे प्रियेण  सख्यः शपामि यदि किंचिद् अपि स्मरामि ॥ 	रतिः, कामः	संकृतम्										
दृष्ट्वैकासनसंस्थिते प्रियतमे पश्चादुपेत्यादराद् एकस्या नयने पिधाय विहितक्रीडानुबन्धच्छलः ।  ईषद्वक्रिमकन्धरः सपुलकः प्रेमोल्लसन्मानसाम् अन्तर्हासलसत्कपोलफलकां धूर्तोऽपरां चुम्बति ॥ 	रतिः, कामः	संकृतम्					प्रियतमे इति द्विवचनम्					
तवोच्छ्रितान् पातयितुः पतितांश्चोद्धरिष्यतः। विधातुरिव दृश्यन्ते भग चित्रा विभूतयः॥ 	रतिः, कामः, स्त्री-सौन्दर्यम्	संकृतम्										
निद्राकैतविनः प्रियस्य वदने विन्यस्य वक्त्रं वधू- र्बोधत्रासनिरुद्धचुम्बनरसाप्याभोगलोलं स्थिता । वैलक्ष्याद्विमुखीभवेदिति पुनस्तस्याप्यनारम्भिणः साकाङ्क्षप्रतिपत्ति नाम हृदयं यातं तु पारं रतेः ॥ 	रतिः, कामः, स्नेहः											
दलिते पलालपुञ्जे वृषभं परिभवति गृहपतौ कुपिते। निभृतनिभालितवदनौ हलिकवधूदेवरौ हसतः॥ 	रतिः, जारता	संकृतम्	गोवर्धनाचार्य									
मुखभृतानि* सुष्ठ्वपि सुष्ठ्वपि काञ्च्या दृढनिबद्धानि। अन्याभिरपि खलु जीर्णोदूखले भज्यन्ति मुषलानि॥	रतिः, जारता	संकृतम्					''Old' connotes experience, and 'others' unfamiliarity; and 'breaking' might just refer to failing (perhaps by getting 'exhausted' too early) rather than sustaining an actual fracture :)'					
भद्रमुखमण्डनमेवेषत्पृथुलं तथा च काञ्चिशोभितं। अन्येषामेव मुषलं प्रतिच्छन्दं तेन व्रजामः॥	रतिः, जारता	संकृतम्					प्रतिच्छन्दं = substitutes					
 चेट्यः कदाचन कदाचन पण्यनार्यः कन्याः कदाचन कदाचन चण्डरण्डाः। इत्थं चिरं विहरतोऽपि सखे परस्त्रीवाञ्छारसे न परितृप्यति चान्तरात्मा॥	रतिः, जारता	संकृतम्										
 क्रयादौषधवत्कामः प्रभुत्वात्केवलश्रमः। कारुवन्निजदारेषु योऽन्यः कामः स मन्मथः॥ 	रतिः, जारता	संकृतम्					 Love purchased is like a medicine, a labour, when to power due, with one's spouse it's just mechanics: it's something else which is love true.					
 सुरतं तदेव सुरतं यत्नाल्लब्धं यदन्यनारीषु। सन्तत्यै दाररतिः कण्डूशमनाय चेटिकागमनम्॥ 	रतिः, जारता	संकृतम्										
 इन्दुर्यत्र न निन्द्यते न मधुरं दूतीवचः श्रूयते नोच्छ्वासा हृदयं दहन्त्यशिशिरा नोपैति कार्श्यं वपुः। स्वाधीनामनुकूलिकां स्वगृहिणीमालिङ्ग्य यत्सुप्यते। तत्किं प्रेम? गृहाश्रमव्रतमिदं कष्टं समाचर्यते॥ 	रतिः, जारता	संकृतम्										
स्फीतोऽयं जठरः स्तनौ गुरुतरौ श्यामे च मे चूचुके को रोगो वद वैद्यराज। विधवे! किं भोः कुपथ्यं कृतं। एकः कोऽपि युवा किमेव कृतवान् नाभेरधस्तान्नु मे रोगोऽयं विषमस्तवैष दशमे मासि स्वयं यास्यति॥ 	रतिः, जारता, गर्भः	संकृतम्										
रागी भिनत्ति निद्रां तल्पं न जहाति निष्ठुरं दशति। चतुरे किं प्राणेशो न हि न हि सखि मत्कुणव्रातः॥ 	रतिः, मत्कुणः	संकृतम्										
ध्वस्तं केन विलेपनं कुचयुगे केनाञ्जनं नेत्रयोर् रागः केन तवाधरे प्रमथितः केशेषु केन स्रजः । तेनाशेषजनौघकल्मषमुषा नीलाब्जभासा सखि किं कृष्णेन न यामुनेन पयसा कृष्णानुरागस् तव ॥	रतिः, रासलीला 	संकृतम्										
 भ्रान्तश्चिरमशेषो ग्रामो मया सख्यः शतवारम्। गेहोलूखलपरिमाणेन मामि (लट्) मुषलमेव न दृष्टम्॥ 	रतिः, लिङ्गम्, जारता	संकृतम्					Friends! I have scoured the entire village a hundred times – I am yet to see a pestle that matches the mortar in my home in size.					
सहृदयजनदुर्भिक्षात्तपसि कियच्चिरमये सरसकविते ।  त्वत्सूतिकागृहमभूद्भविष्यति त्वच्चितापि मद्रसना ॥ 	रसिकः,	संकृतम्	राजारामज-शङ्करः									
स्पर्शमात्रफला ग्रन्थाः समयाभावतोऽधुना । पुत्रवन्नेत्रहीनस्य सन्तीत्येव सुखं मम ॥	रसिकः, अवकाशः, व्यस्तता	संकृतम्	बलरामः									
कविः करोति काव्यानि विद्वान् जानाति तद् रसम् । सुता-सुरत-चातुर्यं जामाता वेत्ति नो पिता ॥ 	रसिकः, कविः	संकृतम्										
रसज्ञरसितं पद्यं स्वादीयस्त्वं प्रपद्यते।  दन्तैर्दन्तच्छदं छिन्नं शोणिमाधिकता यथा॥	रसिकः, कविता	संकृतम्	बलरामः									
प्रातः द्यूतप्रसङ्गेन मध्याह्ने स्त्रीप्रसङ्गतः। रात्रौ चोरप्रसङ्गेन कालो गच्छति धीमताम् ॥	रसिकः	संकृतम्										
इतरतापशतानि यदृच्छया वितर तानि सहे चतुरानन। अरसिकेषु कवित्वनिवेदनं शिरसि मा लिख मा लिख मा लिख॥	रसिकः, कविः	संकृतम्										
कविताकामिनीकान्तकटाक्षान्ता जयन्तु ते। यैरहं शुष्कतर्काढ्यशास्त्रजालान्निवारितः॥	रसिकः, शुष्क-पाण्डित्यम्, भावः	संकृतम्	बलरामः									
व्यूढोरस्को वृषस्कन्ध: शालप्रांशुर्महाभुज: । आत्मकर्मक्षमं देहं क्षात्रो धर्म इवाश्रित: ॥	राजा	संकृतम्										
सर्वातिरिक्तसारेण सर्वतेजोऽभिभाविना । स्थित: सर्वोन्नतेनोर्वीं क्रान्त्वा मेरूरिवात्मना ॥१४॥	राजा	संकृतम्										
भीमकान्तैर्नृपगुणै: स बभूवोपजीविनाम् । अधृष्यश्चाभिगम्यश्च यादोरत्नैरिवार्णव: ॥१६॥	राजा	संकृतम्										
सेना परिच्छदस्तस्य द्वयमेवार्थसाधनम् । शास्त्रेष्वकुण्ठिता बुद्धिर्मौर्वी धनुषि चातता ॥	राजा	संकृतम्										
स वेलावप्रवलयां परिखीकृतसागराम् । अनन्यशासनामुर्वीं शशासैकपुरीमिव ॥३०॥	राजा	संकृतम्										
प्रजानां विनयाधानाद्रक्षणाद्भरणादपि । स पिता पितरस्तासां केवलं जन्महेतव: ॥२४॥	राजा, सौराज्यम्	संकृतम्										
दुदोह गां स यज्ञाय सस्याय मघवा दिवम् । सम्पद्विनियमेनोभौ दधतुर्भुवनद्वयम् ॥२६॥	राजा, सौराज्यम्	संकृतम्										
न किलानुनयुस्तस्य राजानो रक्षितुर्यश: । व्यावृत्ता यत्परस्वेभ्य: श्रुतौ तस्करता स्थिता ॥	राजा, सौराज्यम्	संकृतम्										
तस्य संवृतमन्त्रस्य गूढाकारेङ्गितस्य च । फलानुमेया: प्रारम्भा: संस्कारा: प्राक्तना इव ॥२०॥	राजा, सौराज्यम्, नीतिः	संकृतम्										
अद्य धारा निराधारा निरालम्बा सरस्वती। पण्डिताः खण्डितास्सर्वे भोजराजे दिवङ्गते।। अद्य धारा सदाधारा सदालम्बा सरस्वती। पण्डिताः मण्डितास्सर्वे भोजराजे भुवङ्गते।।	राजा, सौराज्यम्, भोजः	संकृतम्										
 निद्रानदीकूलतमालवीथी प्रदोषदावानलमेघमाला । चक्राह्वयद्वन्द्वसमासभेद- प्रकाशिका विग्रहवाक् त्रियामा ॥	रात्रिः	संकृतम्	राजारामज-शङ्करः									
अङ्गुलीभिरिव केशसञ्चयं सन्निगृह्य तिमिरं मरीचिभि:।  कुडमलीकृतसरोजलोचन चुम्बतीव रजनीमुखं शशी॥ 	रात्रिः, चन्द्रः	संकृतम्										
कल्याणोल्लाससीमा कलयतु कुशलं कालमेघाभिरामा काचित्साकेतधामा भवगहनगतिक्लान्तिहारिप्रणामा । ९०८१-२ सौन्दर्यह्रीणकामा धृतजनकसुतासादरापाङ्गधामा दिक्षु प्रख्यातभूमा दिविषदभिनुता देवता रामनामा ।।	रामः	संकृतम्										
 कौसल्यालसदालवालजनितः सीतालतालिङ्गितः सिक्तः पंक्तिरथेन सोदरमहाशाखाभिरभ्युन्नतः।। रक्षस्तीक्ष्णनिदाघपाटनपटुच्छायाश्रितानंदकृत्- युष्मद्वांछितसत्फलानि फलतु श्रीरामकल्पद्रुमः।। 	रामः	संकृतम्										
आलस्यं स्थिरताम् उपैति भजते चापल्यम् उद्योगिताम् मूकत्वं मितभाषितां वितनुते मौढ्यं भवेद् आर्जवम् । पात्रापात्र-विचारणा-विरहिता यच्छत्युदारात्मताम् मातर् लक्ष्मि ! तव प्रसाद-वशतो दोषा अमी स्युर् गुणाः ॥	लक्ष्मीप्रभावः	संकृतम्										
 चन्दनवलितं दृढकाञ्चीबन्धनं दीर्घं सुपरिमाणं। भवति गृहे स्वाधीनं मुषलं धन्यानां महिलानाम्॥ 	लिङ्गम्, रतिः, 	संकृतम्										
रण्डाः पाषण्डिभिर्व्याप्ता भर्तृभिः कुलयोषितः। वेश्या द्रविणमिच्छन्ति वयं करपरायणाः॥	हस्त-रतिः, रतिः	संकृतम्										
य: कृत्वा विश्व-रङ्गं रजनि-यवनिकं प्रोज्ज्वलद्‌-भानु-दीपम् शश्वत्-सन्तुष्ट-संप्रेक्षकम् अखिल-जगद्‌-भ्रान्ति-नाट्यं वितत्य  । कार्मेघोच्चण्ड-मार्द्दङ्गिक-लय-वशगान् वासना-गान-सक्तान् जीवच्च्छात्रान् मुकुन्दः स्वयम् अभिरमते क्रीडयन् सो ऽस्तु भूत्यै ॥	लोक-फल्गुता	संकृतम्										
आदौ नम्रस्ततः स्तब्धः कार्यकालेषु निष्ठुरः। कृते कार्ये पुनर्नम्रः शिश्नतुल्यो वणिग्जनः॥	वणिक्, स्वामिता, हास्यम्	संकृतम्										
किमत्र मधु वर्तते किमु विकासमेतद्गतं मनोभवधनुर्गुणे किमिदमर्पणीयं मया । इति भ्रमरवीक्षणैर्मधुरितस्ततःपातिभिः परीक्षत इवाधुना कुसुममेकमेकं वने ॥	वसन्तः	संकृतम्	राजारामज-शङ्करः									
अत्रान्तरे भ्रमद्भृङ्गमालाभ्रूभङ्गविभ्रमः ।  कालः प्रोषितकान्तानां पुष्पकालः समाययौ ॥	वसन्तः 	संकृतम्	क्षेमेन्द्रः				Then dancing its eyebrows of quivering bees, Spring— Death for separated lovers— came.					
न च्छत्रं न तुरंगमो न वदतां वृन्दानि नो वन्दिनां न श्मश्रूणि न पट्टबन्धवसनं न ह्यम्बराडम्बरम् । अस्त्यस्माकममन्दमन्दरगिरिप्रोद्धूतदुग्धोदधि प्रेङ्खद्वीचिपरम्परापपरिणता वाणी तु नाणीयसी ॥	वाक्-पाटवम्, वाक् 											
मार्गे मार्गे निर्मलं ब्रह्मवृन्दं वृन्दे वृन्दे तत्त्वचिन्तानुवादः । वादे वादे जायते तत्त्वबोधो बोधे बोधे भासते चन्द्रचूडः ।।	वादः	संकृतम्										
हीनाङ्गानतिरिक्ताङ्गान् विद्याहीनान् वयोऽधिकान् । रूपद्रविणहीनांश्च जातिहीनांश्च नाक्षिपेत् ॥	वादः 	संकृतम्										
न भेतव्यं न बोद्धव्यं न श्राव्यं वादिनो वचः । झटिति प्रतिवक्तव्यं सभासु विजिगीषुभिः ॥ असंभ्रमो विलज्जत्वम् अवज्ञा प्रतिवादिनि । हासो राज्ञः स्तवश् चेति पञ्चैते जयहेतवः ॥	वादः, वितण्डः	संकृतम्		कलिविडम्बनम्								
 ब्रह्माण्डच्छत्रदण्डः शतधृतिभवनाम्भोरुहो नालदण्डः  क्षोणीनौकूपदण्डः क्षरदमरसरित्पट्टिकाकेतुदण्डः । ज्योतिश्चक्राक्षदण्डस्त्रिभुवनविजयस्तम्भदण्डोऽङ्घ्रिदण्डः  श्रेयस्त्रैविक्रमस्ते वितरतु विबुधद्वेषिणां कालदण्डः ॥	वामनः											
दीर्घीकुर्वन् पटु मदकलं कूजितं सारसानां प्रत्यूषेषु स्फुटित-कमलामोद-मैत्री-कषायः ।  यत्र स्त्रीणां हरति सुरत-ग्लानिम् अङ्गानुकूलः शिप्रावातः प्रियतम इव प्रार्थना-चाटुकारः ॥	वायुः	संकृतम्										
चेतसोऽस्तु प्रसादाय सतां प्राचेतसो मुनिः। पृथिव्यां पद्यनिर्माणविद्यायाः प्रथमं पदम् ॥ 	वाल्मीकिः	संकृतम्										
 दुन्दुभिश्च सुतरामचेतनस्तन्मुखादपि धनं धनं धनम्। इत्थमेव निनदः प्रवर्तते चेतनो यदि जनः किमद्भुतम्॥ 	वित्तम्	संकृतम्										
सत्यानुसारिणी लक्ष्मीः      कीर्तिस्त्यागानुसारिणी।  अभ्याससारिणी विद्या बुद्धिः कर्मानुसारिणी।। 	विद्या, कीर्तिः, अभ्यासः	संकृतम्										
अपूर्वः कोपि कोशोयम् विद्यते तव भारति । व्ययतः वृद्धिम् आयाति क्षयम् आयाति सञ्चयात् ॥ 	विद्यादानम्	संकृतम्										
तत् कष्टं यद् विद्वान् विद्यापारंगतोऽपि यत्नेन। विज्ञातारमविन्दन् भवति समः प्राकृतजनेन॥ 	विद्वत्ता	संकृतम्	सुन्दर-पाण्ड्यः	नीतिद्विषष्टिका								
काव्यशास्त्रविनोदेन कालोगच्छति धीमताम्। व्यसनेन च मूर्खाणां निद्रया कलहेन वा ।।	विद्वत्ता	संकृतम्										
 आखण्डलः सहस्राक्षो विरूपाक्षस्त्रिलोचनः। यूयं विलोचनाः सर्वे वयं न्यायैकलोचनाः॥	विद्वत्ता	संकृतम्										
 हर्तुर्याति न गोचरं किमपि शं पुष्णातियस्सर्वदा- ह्यर्थिभ्यः प्रतिपाद्यमानमनिशं प्राप्नोति वृद्धिं परां । कल्पान्तेष्वपि न प्रयाति निधनं विद्याख्यमन्तर्धनं येषां तान् प्रति मानमुज्झत नृपाः कस्तैस्सह स्पर्धते ॥	विद्वत्ता											
शास्त्राण्यधीत्यापि भवन्ति मूर्खा यस्तु क्रियावान् पुरुषः स विद्वान्। सुचिन्तितं चौषधमातुराणां न नाममात्रेण करोत्यरोगम्॥	विद्वत्ता, पुरुषकारः	संकृतम्										
क्व सूर्यप्रभवो वंश: क्व चाल्पविषया मति: । तितीर्षुर्दुस्तरं मोहादुडुपेनास्मि सागरम् ॥२॥	विनयः	संकृतम्										
मन्द: कवियश: प्रार्थी गमिष्याम्युपहास्यताम् । प्रांशुलभ्ये फले लोभादुद्वाहुरिव वामन: ॥३॥	विनयः, कवित्वम्	संकृतम्										
अथवा कृतवाग्द्वारे वंशेऽस्मिन्पूर्वसूरिभि: । मणौ वज्रसमुत्कीर्णे सूत्रस्येवास्ति मे गति: ॥	विनयः, कवित्वम्	संकृतम्										
देवेन प्रथमं जितो ऽसि शशभृल्लेखाभृतानन्तरं बुद्धेनोद्धतबुद्धिना स्मर ततः कान्तेन पान्थेन मे । त्यक्त्वा तान् बत हंसि माम् अतिकृशां बालाम् अनाथां स्त्रियं धिक् त्वां धिक् तव पौरुषं धिग् उदयं धिक् कार्मुकं धिक् शरान् ॥ 	विप्रलम्ब-शृङ्गारः	संकृतम्										
धूमज्योति: सलिलमरुतां संनिपात: क्व मेघ: संदेशार्था: क्व पतुकरणै: प्राणिभि: प्रापणीया: । इत्यौत्सुक्यादपरिगणयन् गुह्यकस्तं ययाचे कामार्ता हि प्रकृतिकृपणाश्‍चेतनाचेतनेषु ॥  	विप्रलम्ब-शृङ्गारः, सन्देशः	संकृतम्										
विज्ञप्तिरेषा मम जीवबन्धो ! तत्रैव नेया दिवसाः कियन्तः । सम्प्रत्ययोग्यस्थितिरेष देशः करा हिमांशोरापि तापयन्तः ॥	प्रिय-वियोगः	संकृतम्										
 ५७१३-१ आहारो गरलायते प्रतिदिनं हारोऽपि भारायते चन्द्रश्चण्डकरायते मृदुगतिर्वातोऽपि वज्रायते । ५७१३-२ आवासो विपिनायते मलयजालेपः स्फुलिङ्गायते हा हन्त प्रियविप्रयोगसमयः संहारकालायते ।।	प्रिय-वियोगः	संकृतम्										
गन्धहीनानि पुष्पाणि चन्द्रकान्तिरगौरिला । रसहीनश्च पाको मे विरहे तव भामिनि ॥	प्रिय-वियोगः	संकृतम्										
समृद्धकुसुमा वाटी रिक्ता पुष्पकरण्डिका ।  निवेदयत एतस्या गृहिण्या विरहव्यथाम् ॥	प्रिय-वियोगः	संकृतम्	राजारामज-शङ्करः									
सूक्ष्माङ्गीं तीक्ष्णवदनामनन्तजनसंकुले । लोकेऽन्विष्याम्यहं लुप्तां प्रियां सूचीं बुसेष्विव ॥	प्रिय-वियोगः	संकृतम्	बलरामः									
देशैरन्तरिता शतैश्च सरितामुर्वीभृतां काननैः. यत्नेनापि न याति लोचनपथं कान्तेति जानन्नपि ।  उद्ग्रीवश्चरणार्धरुद्धवसुधः कृत्वाश्रुपूर्णां दृशं. तामाशां पथिकस्तथापि किमपि ध्यायंश्चिरं वीक्षते ॥ 	प्रिय-वियोगः	संकृतम्										
प्रोञ्छति धाराऽऽसारैर्जीर्णकुटीपटलपातिभिर्जलदः । विरहदिनावधिरेखाः सममायूरेखया हलिकवध्वाः ॥	प्रिय-वियोगः, विरहदिनावधिरेखा	संकृतम्	राजारामज-शङ्करः									
आस्तां तावद्वचनरचनाभाजनत्वं विदूरे दूरे चास्तां तव तनुपरीरम्भसंभावनापि । भूयो भूयः प्रणतिभिरिदं किं तु याचे विधेया स्मारं स्मारं स्वजनगणने कापि रेखा ममापि ।।	वियोगः, स्नेहः	संकृतम्										
न हि कश्चित् विजानाति किं कस्य श्वो भविष्यति । अतः श्वः करणीयानि कुर्यादद्यैव बुद्धिमान्।।	विलम्बः	संकृतम्										
न किञ्चित् दीर्घसूत्राणां सिध्यत्यात्मक्षयादृते ।	विलम्बः											
क्षारं राद्धमिदं किमद्य दयिते राध्नोषि किं न स्वयमाः पापे प्रतिजल्पसे प्रतिदिनं पापस्त्वदीयः पिता। धिक्त्वां क्रोधमुखीमलीकमुखरस्त्वत्तोऽपि कः क्रोधनो दम्पत्योरिति नित्यदत्तकलहक्लेशान्तयोः किं सुखम्॥	विवाहः,	संकृतम्										
आः पाकं न करोषि पापिनि कथं पापी त्वदीयः पिता रण्डे जल्पसि किं तवैव जननी रण्डा त्वदीया स्वसा। निर्गच्छ त्वरितं गृहाद्बहिरितो नेदं त्वदीयं गृहं हा हा नाथ ममाद्य देहि मरणं जारस्य भाग्योदयः॥	विवाहः,	संकृतम्										
श्वश्रूश्वश्रूपती द्वौ च श्वश्रूपतिचतुष्टयः। ममापि पतयः पञ्च पतिवर्धि कुलं मम॥ 	विवाहः, नियोगः, पतिः	संकृतम्										
तं सन्त: श्रोतुमर्हन्ति सदसद्वयक्तिहेतव: । हेम्न: संलक्ष्यते ह्यग्नौ विशुद्धि: श्यामिकाऽपि वा ॥	विवेकः, परीक्षा	संकृतम्										
दुर्जनदूषितमनसां पुंसां स्वजने ऽपि नास्ति विश्वासः । बालः पायसदग्धो दध्य् अपि फूत्कृत्य भक्षयति ॥ 	विश्वासः	संकृतम्										
एका भार्या प्रकृतिरचला चंचला च द्वितीया पुत्रोनंगस्त्रिभुवनजयी मन्मथो दुर्निवार: । शेष: शय्या वसतिरुदकं वाहनं पन्नगारि: स्मारं स्मारं स्वगृहचरितं दारुभूतो मुरारि: ॥ 	विष्णुः	संकृतम्										
उन्मीलन्नेत्रपत्रोज्ज्वलमलकलतालोलरोलम्बडिम्बं पाणावादाय शोणाम्बुरुहमिव जवादात्मनो मुण्डमेव। ग्रीवानालोद्यदस्रासवरसरसनक्षीबमक्लीबवृत्या नृत्यारम्भोत्सुकायै भवतु भगवति च्छिन्नमस्ते नमस्ते॥	वीर्यम्, उल्लासः, छिन्नमस्ता											
इन्द्र जिमि जंभ पर । बाडव ज्यों अंभ पर । रावन सदंभ पर । रघुकुलराज हैं। पौन बारिबाह पर । संभु रतिनाह पर । ज्यों सहसबाह पर । राम द्विजराज हैं। दावा द्रुमदंड पर । चीता मृगझुंड पर । भूषन बितंड पर । जैसे मृगराज हैं। तेज तम अंस पर । कान्ह जिमि कंस पर । त्यों मलेच्छ बंस पर । सेर शिवराज हैं॥	वीर्यम्, शिवराजः 	व्रजभाषा					जैसे इन्द्र जम्भासुर पर, जैसे बडवाग्नि समुद्र पर, जैसे रघुकुल के राजा राम घमंडी रावण पर, जैसे पवन बादलों पर, जैसे शिव रतिपति काम पर, जैसे द्विजों के राजा परशुराम सहस्रार्जुन पर, जैसे आग पेड़ की टहनी पर, जैसे चीता हिरण के झुंड पर, भूषण कहते हैं जैसे सिंह हाथी पर, जैसे प्रकाश तम के अंश पर, जैसे कृष्ण कंस पर, वैसे ही म्लेच्छों के वंश पर शिवाजी राजा [हावी] हैं!					
नाभिषेको न संस्कारः सिंहस्य क्रियते वने । विक्रमार्जितसत्त्वस्य स्वयमेव मृगेंद्रता ॥ 	वीर्यम्, सिंहः											
यस्य बुक्कितमोङ्कारो ब्रह्मगन्धानुसारि यत् । स्वामी यस्यात्रिपुत्रस्तन्नौमि श्वानचतुष्टयम् ॥	वेदाः, दत्तात्रेयः	संकृतम्										
चितां प्रज्वालितां द्रुष्ट्वा, वैद्यो विस्मयं आगता: । नाहं गतो न मे भ्राता, कस्य इदं हस्तलाघवम ॥	वैद्यः	संकृतम्										
वैद्यो हरेच्छतं पश्यन् सहस्रं पुनरालपन् । वदँल्लक्षं चिकित्संस्तु प्राणानेव शरीरिणाम् ।	वैद्यः	संकृतम्	राजारामज-शङ्करः									
चक्षूरोगे समुत्पन्ने तप्तफालं गुदे न्यसेत्। तदा नेत्रोद्भवां पीडां मनसापि न संस्मरेत्॥	वैद्यः	संकृतम्										
 दृष्टे रवौ सरसिजं कुमुदं हिमांशौ नीलाम्बुवाहनिबिडे गगने शिखण्डी। प्रायस्तथा न हि वहन्ति विकासलक्ष्मीं व्याधौ यथा धनवतो भिषजां मुखानि॥	वैद्यः 	संकृतम्										
 वैद्यः क्रूरो यमः क्रूरो वैद्यः क्रूरो यमादपि। यमो हरत्यसूनेव वैद्यस्तु सवसूनसून्॥ 	वैद्यः 	संकृतम्										
 वैद्यराज नमस्तुभ्यं यमराजसहोदर। यमस्तु हरति प्राणान् वैद्यः प्राणान् धनानि च॥	वैद्यः 	संकृतम्										
 वैद्यराज नमस्तुभ्यं क्षपिताशेषामानव। त्वयि विन्यस्तभारोऽयं कृतान्तः सुखमेधते॥ 	वैद्यः 	संकृतम्										
ज्ञाता नभोलिपेरस्ति ज्ञाता वारिलिपेरपि ।  ज्ञाता ब्रह्मलिपेरस्ति ज्ञाता वैद्यलिपेस्तु कः ॥	वैद्यः, लिपिः	संकृतम्	राजारामज-शङ्करः									
काकुत्स्थस्य दशाननो न कृतवान् दारापहारं यदि क्वाम्भोधिः क्व च सेतुबन्धघटना क्वोत्तीर्य लङ्काजयः । पार्थस्यापि पराभवं यदि रिपुर् नादात् क्व तादृक् तपो नीयन्ते रिपुभिः समुन्नतिपदं प्रायः परं मानिनः ॥	वैरम्	संकृतम्										
काव्यामृतेन तृप्तानां किं नो व्याकृतिचिन्तया ।  बिम्बोष्ठी यदि बिम्बौष्ठी न प्रतीमो रसे भिदाम् ॥	व्याकरणम्	संकृतम्										
आस्तां विश्वसनं सखीषु विदिताभिप्रायसारे जने तत्राप्यर्पयितुं दृशं सुरचितां शक्नोमि न व्रीडया । लोकोऽप्येष परोपहासचतुरः सूक्ष्मेङ्गितज्ञोऽप्यलं मातः कं शरणं व्रजामि हृदये जीर्णोऽनुरागानलः ॥	व्रीडा, प्रिय-वियोगः	संकृतम्										
घटो जन्मस्थानं मृगपरिजनो भूर्जवसनं । वने वासः कंदादिकमशनमेवंविधगुणः।।  अगस्त्यः पायोधिं यदकृत करांभोजकुहरे । क्रियासिद्धिः सत्त्वे भवति महतां नोपकरणे ।।  	बलम्, उपकरणम्	संकृतम्										
रे रे लोकाः कुरुध्वं श्रवणपुटपिधानं द्रुतं हस्तयुग्मैः शैलाः सर्वेऽपि यूयं भवत गुरुतराः सावधाना धरित्र्याम्। शीघ्रं रे रावण त्वं विरचय वसनैर्नासिकानां पिधानं सुप्तोऽयं कुम्भकर्णः कटुरवविकटं शर्धते दीर्घमुच्चैः॥	शर्धः 	संकृतम्										
 जग्ध्वा चक्रसमानमाषवटकान् आध्मायमानोदरे      फट् फट् फाडिति पायवीयपवनान् योगीश्वरे मुञ्चति । उड्डीनं विहगैर्घटैर्विदलितं चान्दोलितं भित्तिभि:      शिष्यैर्धावितमर्भकैर्निपतितं कोलाहलोऽभून्मठे ।।	शर्धः 	संकृतम्										
देवीं वाचम् उपासते हि बहवः सारं तु सारस्वतं जानीते नितराम् असौ गुरुकुलक्लिष्टो मुरारिः कविः । अब्धिर् लङ्घित एव वानरभटैः किं त्व् अस्य गम्भीरताम् आपातालविलग्नपीवरवपुर् जानाति मन्थाचलः ॥	शास्त्र-बोधः, बुद्धिः	संकृतम्										
  पितृभिः ताडितः पुत्रः शिष्यस्तु गुरुशिक्षितः । घनाहतं सुवर्णं च जायते जनमण्डनम् ॥ 	शिक्षा	संकृतम्										
अनङ्गीकृतकन्दर्पामर्धाङ्गीकृतयोषितम् । अङ्गीकृतस्वभक्तौघां भजे कामपि देवताम् ॥ 	शिवः	संकृतम्	शङ्करोऽवधानी									
एकैश्वर्ये स्थितोऽपि प्रणतबहुफले यः स्वयंकृत्तिवासाः कान्तासंमिश्रदेहोऽप्यविषयमनसां यःपरस्ताद्यतीनां । अष्टाभिर्यस्य कृत्स्नं जगदपि तनुभिर्भिभ्रतो नाभिमानः सन्मार्गालोकनाय व्यपनयतु स वस्तामसीं वृत्तिमीशः ॥ 	शिवः	संकृतम्										
कस्मैचन प्रणमते मुदितो विभुर्मां विश्राणयेदिति शिरःशशिनोऽस्तु शङ्का । त्वन्मात्रभोज्य इति यो विदितो विधात्रा धन्यः स एव पुनरीश्वर कालकूटः ॥	शिवः	संकृतम्	राजारामज-शङ्करः									
नमस्तुङ्गशिरश्चुम्बिचन्द्रचामरचारवे । त्रैलोक्यनगरारम्भमूलस्तम्भाय शंभवे ॥ 	शिवः	संकृतम्										
मौलौ किं नु महेश? मानिनि! जलं, किं वक्त्रं? अम्भोरुहं  किं नीलालकवेणिका? मधुकरी, किं भ्रूलता? वीचिका  किं नेत्रे? शफरौ, किमु स्तनयुगं? प्रेङ्खद्रथाङ्गद्वयम्  साशङ्कामिति शोचयन् गिरिसुतां गङ्गाधरः पातु नः 	शिवः, शाठ्यम्, शृङ्गारः	संकृतम्										
इयत्या भिक्षया नेया लोकयात्रा द्वयोरिति । हृदयैक्यमनु प्राप्तौ शरीरैक्यं शिवौ नुमः ॥	शिवौ	संकृतम्										
उदरद्वयभरणभयात् अर्धाङ्गाहितदारः । यदि नैव तस्य सुतः कथमद्यापि कुमारः ॥ 	शिवौ	संकृतम्										
खेदास् ते कथम् ईदृशः प्रियतमे त्वन्नेत्रवह्नेर् विभो कस्माद् वेपितम् एतद् इन्दुवदने भोगीन्द्रभीतेर् भव । रोमाञ्चः कथम् एष देवि भगवन् गङ्गाम्भसां शीकरैर् इत्थं भर्तरि भावगोपनपरा गौरी चिरं पातु वः 	शिवौ	संकृतम्										
 वागर्थाविव संपृक्तौ वागर्थप्रतिपत्तये । जगत: पितरौ वन्दे पार्वतीपरमेश्वरौ ॥१॥ 	शिवौ	संकृतम्										
नमामि यामिनीनाथलेखालङ्कृतकुन्तलाम् । भवानीं भवसन्तापनिर्वापणसुधानदीम् ॥ 	शिवौ	संकृतम्										
 पशुपतेरखिलेषु गलेषु सा युगपदर्पयितुं कुसुमस्रजम्। परिणये द्विभुजा हिमशैलजा दशभुजा किमभूदपि लीलया॥ 	शिवौ	संकृतम्										
जयत्युत्थाप्य नृत्येषु भुजङ्गेन्द्राङ्गदं पदम् । भुजङ्गत्रासितं गौर्यै व्याकुर्वन्करणं हरः ॥	शिवौ, नाट्यम्	संकृतम्										
क्रीडारसेन रहसि स्मितपूर्वमिन्दोः  लेखां विकृष्य विनिबध्य च मूर्ध्नि गौर्या । किं शोभिताहम् अनयेति शशाङ्कमौलेः  पृष्टस्य पातु परिचुम्बनमुत्तरं वः  ॥ 	शिवौ, शृङ्गारः	संकृतम्										
जटागुल्मोत्सङ्गं प्रविशति शशी भस्मगहनं फणीन्द्रो ऽपि स्कन्धाद् अवतरति लीलाञ्चितफणः । वृषः शाठ्यं कृत्वा विलिखति खुराग्रेण नयनं यदा शम्भुश् चुम्बत्य् अचलदुहितुर् वक्त्रकमलम् ।	शिवौ, शृङ्गारः	संकृतम्										
तर्किका घटपटेति रटेयुः शब्दिकाः खफछठेति पठेयुः । मादृशां तु सततं स्मरणियौ चन्द्रचूडचरणौ रमणीयौ ॥ 	शुष्क-पण्डितः	संकृतम्										
ऊर्ध्वाक्षः पिबति जालं यथा यथा विरलाङ्गुलिस् चिरं पथिकः ।  प्रपापालिकापि तथा तथा धारां तनुकामपि तनूकरोति । । (गथासप्तशती)	शृङ्गारः	संकृतम्										
दयिता बाहुपाशस्य कुतोऽयमपरो विधिः ।  जीवयत्यर्पितः कण्ठे मारयत्यपवर्जितः ॥	शृङ्गारः	संकृतम्										
हीयते हि सतां तेजस् स्पृष्टं स्यात् चेदसूयया। दृष्ट्वा त्वां पश्य सौधाग्रे चन्द्रकान्तिरगौरिला।।	शृङ्गारः	संकृतम्	अमोघः									
तपस्यतीव चन्द्रो ऽयं त्वन्मुखेन्दुजिगीषया । कृशः शम्भुजटाजूटतटिनीतटम् आश्रितः ॥ 	शृङ्गारः	संकृतम्										
तरुण्या नीयमानोऽसौ दीपोऽञ्चलपटावृतः। न दत्तौ विधिना हस्तौ धुनोतीति मुहुः शिरः॥ 	शृङ्गारः	संकृतम्										
एकवस्तुम् द्विधा कर्तुम् बहवः सन्ति धन्विनः । धन्वी स मार एवैको द्वयोः ऐक्यं करोति यः ॥	शृङ्गारः, कामः	संकृतम्										
त्यागो हि सर्वव्यसनानि हन्तीत्यलीकमेतद्भुवि संप्रतीदम् । जातानि सर्वव्यसनानि तस्यास्त्यागेन मे मुग्धविलोचनायाः	शृङ्गारः, कामः	संकृतम्										
एकस्मिन् शयने पराङ्मुखतया वीतोत्तरं ताम्यतो रन्योन्यस्य हृदि स्थितेऽप्यनुनये संरक्षतोर्गौरवम्। दम्पत्यो: शनकैरपाङ्गवलनान्मिश्रीभवच्चक्षुषो- र्भग्नो मानकलि: सहासरभसव्यासक्तकण्ठग्रह:।।१९।।' [अमरुक:].	शृङ्गारः, प्रणय-कलहम्	संकृतम्										
स मे समासमो मासः सा मे माससमा समा ।  यो यातया तया याति या यात्यायातया तया  ॥	शृङ्गारः, प्रिय-वियोगः	संकृतम्										
पि पि प्रिय स स स्वयं मु मु मुखासवं देहि मे  त त त्यज दु दु द्रुतं भ भ भ भाजनं काञ्चनम् । इति स्खलितजल्पितं मदवशात्कुरङ्गीदृशः प्रगे हसितहेतवे सहचरीभिरध्यैयत ॥	शृङ्गारः, सुरा	संकृतम्										
अभयम् अभयं देव ब्रूमस् तवासिलतावधूः कुवलयदलश्यामा शत्रोर् उरःस्थलशायिनी । समयसुलभां कीर्तिं भव्याम् असूत सुताम् असाव् अपि रमयितुं रागान्धेव भ्रमत्य् अखिलं जगत् 	शौर्यम्	संकृतम्										
भोः श्राद्धपक्ष सकलद्विजकल्पवृक्ष क्वास्मान् विहाय गतवानसि यच्छ वाचम्। डिण्डीरपिण्डपरिपाण्डुरपायसानि को दास्यति त्वयि गते घृतलड्डुकानि॥	श्राद्धम् 	संकृतम्					DiNDIra (डिण्डीर) or hiNDIra (हिण्डीर) refers to the white oval internal shell of a cuttlefish that often washes up on the shore and is used as a dietary supplement for pets. In Sanskrit literature, it is frequently used in similes to describe something white. Another name for it is samudraphena.					
जीयाद्वटतरुच्छायागोचरो गुरुसत्तमः । शुश्रूषुर्यस्य तन्मौनं मन्ये श्रुतिरभूत्त्रयी ॥ 	श्रुतिः, दक्षिणामूर्तिः, 	संकृतम्	राजारामज-शङ्करः									
सुलभाः पुरुषा राजन् सततं प्रियवादिनः । अप्रियस्य च पथ्यस्य वक्ता श्रोता च दुर्लभाः ।।	श्रोतृत्वम्, हितसूचना	संकृतम्										
 केयूराणि न भूषयन्ति पुरुषं हारा न चंद्रोज्ज्वला न स्नानं न विलेपनं न कुसुमं नालंकृताः मूर्धजाः । वाण्येका समलंकरोति पुरुषं या संस्कृता धार्यते क्षीयन्तेऽखिलभूषणानि सततं वाग्भूषणं भूषणम् ॥	संस्कृतम्, वाक् 											
न भवति भवति च न चिरं भवति चिरं चेत् फले विसंवदति। कोपः सत्पुरुषाणां तुल्यः स्नेहेन नीचानां॥ ७३॥	सज्जन-कोपः, दुर्जन-स्नेहः	संकृतम्										
इक्षोरग्रात् क्रमशः पर्वणि पर्वणि यथा रसविशेषः। तद्वत्सज्जनमैत्री विपरीतानां तु विपरीता॥ १६ ॥	सज्जन-मित्रता	संकृतम्										
कल्पद्रुमप्रतीकाशश्चिन्तामणिसहोदरः । स्थाने साधुजनस्तस्माच्छ्रूयते न तु दृश्यते ॥	सज्जनः	संकृतम्	राजारामज-शङ्करः									
शैले शैले न माणिक्यं मौक्तिकं न गजे गजे I सुजनाः न हि सर्वत्र चंदनं न वने वने II	सज्जनः, विरलता											
 किं जातोऽसि चतुष्पथे घनतरछायोऽसि किं छायया संयुक्तफलितोऽसि किं फलभरैः पूर्णोऽसि किं सन्नतः हे सद्वृक्ष सहस्व सम्प्रति सखे शाखाशिखाकर्षण- क्षोभामोटनभञ्जनानि जनतः स्वरैरेव दुश्चेष्टितैः ।	सत्त्वेन हानिः	संकृतम्										
ऐश्वर्यस्य विभूषणं सुजनता शौर्यस्य वाक् संयमो ज्ञानस्योपशमः कुलस्य विनयो वित्तस्य पात्रे व्ययः । अक्रोधस्तपसः क्षमा बलवतां धर्मस्य निर्व्याजता सर्वेषामपि सर्वकारणमिदं शीलं परं भूषणम् ॥ 	सद्गुणः	संकृतम्										
क्षान्तिश् चेत् कवचेन किं किम् अरिभिः क्रोधो ऽस्ति चेद् देहिनां ज्ञातिश् चेद् अनलेन किं यदि सुहृद् दिव्यौषधैः किं फलम् । किं सर्पैर् यदि दुर्जनाः किमु धनैर् विद्यानवद्या यदि व्रीडा चेत् किमु भूषणैः सुकविता यद्यस्ति राज्येन किम् ॥ 	सद्गुणाः, दुर्गुणाः	संकृतम्										
गङ्गादितीरेषु वसन्ति मत्स्याः देवालये पक्षिगणाश्च नित्यम् । ते ज्ञानहीना न फलं लभन्ते तीर्थानि देवायतनानि भावः ॥ 	सद्भावः, सहृदयः	संकृतम्										
कुतो वा नूतनं वस्तु वयम् उत्प्रेक्षितुं क्षमाः । वाक्य-विन्यास-वैचित्र्य-मात्रम् अत्र विचार्यताम् ॥	सनातन-स्थितिः	संकृतम्										
चंचच्चन्द्र करस्पर्श हर्षोन्मीलिततारका. अहो रागवती सन्ध्या जहाति स्वयमम्बरम्	सन्ध्या, रात्रिः	संकृतम्	वाल्मीकिः									
दातुं परोपकृतिनिर्भरचित्तवृत्तेः आसन्नदूरगणना नहि संश्रितेषु । भानुर्विकासयति हन्त सरोजखण्डं पाणिस्थपङ्कजसमं भुवनान्तरेषु ॥ 	समदृष्टिः	संकृतम्										
 प्रपायां पीयते वारि सत्त्रागारेऽपि भुज्यते। सुप्यते देवसदने यभ्यते यत्र लभ्यते॥	सरलता, दारिद्र्यम्	संकृतम्										
जयति जगन्निर्मातुर्जाया सा या विलोकते कवितिलकान् ।  अन्तरमान्त्या दयया कृष्टाभ्यामिव निरायताभ्यां दृग्भ्याम् ।	सरस्वती	संकृतम्	राजारामज-शङ्करः									
 देहच्छटाभिरच्छाभिरधःकृतसितच्छदा । प्रेयसी श्रेयसी धातुर्भातु नो हृदि सर्वदा ॥	सरस्वती	संकृतम्	राजारामज-शङ्करः 									
 हंसायमानश्चरणारविन्दे कराम्बुजे केलिशुकायमानः । वीणायमानोऽम्ब तवाथवाङ्के कदा नु धन्यो भविता जनोऽयम् ॥ 	सरस्वती		राजारामज-शङ्करः									
गीतं कोकिल ते मुदा रसविदः शृण्वन्ति कर्णामृतम् नो किञ्चिद् वितरन्ति ते तरु-दलैर् एव स्वयं जीवसि ।  कर्णायुर्हरम् उद्गरन्ति विरुतं काकास्तु तेभ्यो बलिम् प्रज्ञा एव दिशन्ति हन्त धिग् इदं वक्रं विधेः क्रीडितम् ॥	सहजम् अन्याय्यम्, स्नेहे अविवेकः	संकृतम्										
ये ऽमी ते मुकुलोद्गमाद् अनुदिनं त्वाम् आश्रिताः षट्पदाः  ते भ्राम्यन्ति फलाद् बहिर् बहिर् अहो दृष्ट्वा न संभाषसे । ये कीटास् तव दृक्-पथं न च गतास् ते त्वत्-फलाभ्यन्तरे  धिक् त्वां चूत-तरो परापर-परिज्ञानानभिज्ञो भवान् ॥  	सहजम् अन्याय्यम्, स्नेहे अविवेकः	संकृतम्										
कस्यानिमेषनयने विदिते दिवौको लोकादृते जगति ते अपि वै गृहीत्वा । पिण्डप्रसारितमुखेन तिमे किं एतद् दृष्टं न बालिश विशद्बडिशं त्वयान्तः । ।	साहसः 	संकृतम्	भल्लटः				Who has unwinking eyes Except the heaven-dwelling gods? Endowed with these on earth, O stupid fish, Why did you not detect the hook entering within As your mouth opened for a morsel? (Translation by Somadeva Vasudeva)					
पदवीं कालिदासस्य ललितां मृदुलैः पदैः । न शक्नुवन्त्यहो गन्तुं पश्यन्तो ऽपि कवीश्वराः ॥	सुकविः	संकृतम्										
यस्मिन् जीवति जीवति महाजनस्तय जीवितं नाम। जीवन्नपि न स जीवति नजीवति यमाश्रितः पुरुषः॥	सुजीवनम्	संकृतम्										
गुणिगण गणनारम्भे न पतति कठिनी ससंभ्रमा यस्य।  तस्याम्बा यदि सुतिनी वद वन्ध्या कीदृशी भवति । ॥  	सुजीवनम्	संकृतम्										
सोऽहमाजन्मशुद्धानामाफलोदयकर्मणाम् । आसमुद्रक्षितीशानामानाकरथवत्र्मनाम् ॥५॥ यथाविधिहुताग्नीनां यथाकामार्चितार्थिनाम् । यथापराथदण्डानां यथाकालप्रबोधिनाम् ॥६॥ त्यागाय संभृतार्थानां सत्याय मितभाषिणाम् । यशसे विजिगीषूणां प्रजायै गृहमेधिनाम् ॥७॥ शैशवेऽभ्यस्तविद्यानां यौवने विषयैषिणाम् । वार्धके मुनिवृत्तीनां योगेनान्ते तनुत्यजाम् ॥८॥ रघूणामन्वयं वक्ष्ये तनुवाग्विभवोऽपि सन् । तद्गुणै: कर्णमागत्य चापलाय प्रचोदित: ॥९॥	सुजीवनम्	संकृतम्										
आकारसदृशप्रज्ञ: प्रज्ञया सदृशागम: । आगमै: सदृशारम्भ आरम्भसदृशोदय: ॥१५॥	सुजीवनम्	संकृतम्										
जुगोपात्मानमत्रस्त: भेजे धर्ममनातुर: । अगृद्ग्नुराददे सोऽर्थमसक्त: सुखमन्वभूत् ॥२	सुजीवनम्	संकृतम्										
स्थित्यै दण्डयतो दण्ड्यान्परिणेतु: प्रसूतये । अप्यर्थकामौ तस्यास्तां धर्म एव मनीषिण: ॥२५	सुजीवनम्	संकृतम्										
तृष्णां छिन्धि भज क्षमां जहि मदं पापे रतिं मा कृथाः सत्यं ब्रूह्यनुयाहि साधु पदवीं सेवस्व विद्वज्जनम्‌।  मान्यान्मानय विद्विषोप्यनुनय प्रख्यापय प्रश्रयं कीर्तिं पालय दुःखिते कुरु दयामेतत्सतां चेष्टितम्॥  	सुजीवनम्	संकृतम्										
एकया द्वे विनिश्चित्य त्रीम्श्चतुर्भिर् वशे कुरु । पन्च जित्वा विदित्वा षट् सप्त हित्वा सुखी भव ॥ 	सुजीवनम्, सुखम्	संकृतम्	विदुरः				Using 1 intellect (ekayA buddhyA), determine 2 - whats right and whats wrong. Using the 4 sAma, dAna, bheda, danda technique subdue the 3 types of people - friends, enemies and the confused. Conquer 5 indriyAs (senses of perception), know 6 (adhibhUta [material science], adhyAtma [spiritual science], adhidaiva [science of natural forces], adhiyajna [inquisition about one fundamental kartA], sarvagata [omnipresence of the kartA] and karma [that kartA is the real doer of everything]) and shed the 7 vices (striyA, mRgayA, pAnam, vAkpAruSham, mahat-daNda-pAruSham, artha-dUShaNam: respectively - indulgence in amorous activities, hunting, addictions like alcohol, harsh speech, excessive punishment, misusing wealth).					
अतिरिच्यते सुजन्मा कश्चित् जनकं निजेन चरितेन  ।  कुम्भःपरिमितमम्भः पिबत्यसौ कुम्भसंभवोऽम्भोधिम् । ।	सुपुत्रः	संकृतम्										
परिवर्तिनि संसारे मृतः को वा न जायते । स जातो येन जातेन याति वंशः समुन्नतिम् ॥	सुपुत्रः, कुलम्	संकृतम्										
शुश्रूषा श्रवणं चैव ग्रहणं धारणं तथा। 'ऊह'_'अपोह'_अर्थविज्ञानं तत्त्वज्ञानं च धीगुणाः॥ 	सुबुद्धिः	संकृतम्										
सुभाषितमयद्रव्यसङ्ग्रहं न करोति यः। सोऽपि प्रस्तावयज्ञेषु कां प्रदास्यति दक्षिणाम्? ।।  	सुभाषितम्	संकृतम्										
यः पठति लिखति सुकृतिं परिपृच्छति पण्डितानुपास्ते च। तस्य दिवाकरकिरणैर्नलिनीव विबोध्यते बुद्धिः॥	सुभाषितम्	संकृतम्										
दाक्षिण्यं स्वजने दया परजने शाठ्यं सदा दुर्जने प्रीति: साधुजने नयो नृपजने विद्वज्जनेष्वार्जवम् शौर्यं शत्रुजने क्षमा गुरुजने नारीजने धूर्तता ये चैवं पुरुषा: कलासु कुशलास्तेष्वेव लोकस्थितिः।।	सुव्यवहारः	संकृतम्										
प्रायः संप्रति कोपाय सन्मार्गस्योपदेशनम् । विलूननासिकस्येव यद्वदादर्शदर्शनम् ॥	सूचना-योग्यता	संकृतम्										
मुष्टिर् वासरमल्लस्य ध्वान्तवैरिविभेधनः। आदित्यश् चक्रदम्पत्योः स्नेहग्रन्थिः पुनातु वः॥	सूर्य-स्तुतिः	संकृतम्	शङ्करस्य									
दिनमणिर् अनर्घमूल्यो दिनवणिजार्घप्रसारितो जगति । अनुरूपार्घम् अलब्ध्वा पुनर् इव रत्नाकरे निहितः ॥ 	सूर्यः	संकृतम्										
को न याति वशं लोके मुखे पिण्डेन पूरितः। मृदङ्गो मुखलेपेन करोति मधुरध्वनिम्॥ 	सेवकः 	संकृतम्										
रेखामात्रमपि क्षुण्णादा मनोर्वत्र्मन: परम् । न व्यतीयु: प्रजास्तस्य नियन्तुर्नेमिवृत्तय: ॥१७॥	सौराज्यम्	संकृतम्										
प्रजानामेव भूत्यर्थं स ताभ्यो बलिमग्रहीत् । सहस्रगुणमुत्स्रष्टुमादत्ते हि रसं रवि: ॥१८॥	सौराज्यम्	संकृतम्										
एकं विषरसं हन्ति शस्त्रेणैकश्च वध्यते । सराष्ट्रं सप्रजं हन्ति राजानं मन्त्रविप्लव: ॥	सौराज्यम्	संकृतम्										
स्त्रियश्चापुरुषाः मार्गे सर्वालङ्कारभूषिताः। निर्भयाः प्रतिपद्यन्ते यदि रक्षति भूमिपः॥ 	सौराज्यम्	संकृतम्										
शस्त्रेण रक्षिते राष्ट्रे शास्त्रचिन्ता प्रवर्तते 	सौराज्यम्	संकृतम्										
राजन् दुधुक्षसि यदि क्षितिधेनुमेनां तेनाद्यवत्समिव लोकममुं पुषाण तस्मिंश्च सम्यगनिशं परिपुष्यमाणे नाना फलं फलति कल्पलतेव भूमिः	सौराज्यम्											
औदुम्बराणि पुष्पाणि श्वेतवर्णं च वायसम् ।  मत्स्यपादं जले पश्येन् न नारीहृदयस्थितम् । । 	स्त्री-चित्तम्	संकृतम्										
मुग्धे! सिद्धमनेनेति मन्ये लावण्यमोष्ठयोः ।  पायं पायं पिपासेयं वर्धते न विनीयते ॥	स्त्री-सौन्दर्यम्	संकृतम्		सुहासः			(लावण्यशब्दे श्लेषः)					
तीरे तरुण्या वदनं सहासं नीरे सरोजं च मिलद्विकासम् । आलोक्य धावत्युभयत्र मुग्धा मरन्दलुब्धालिकिशोरमाला ॥  	स्त्री-सौन्दर्यम्	संकृतम्										
लज्जा जयति सज्जायाः कज्जलासिर्यया,स्त्यधः। ब्राह्मणस्य स्थितं यस्माद् ब्रह्मसूत्रमखण्डितम्\॥	स्त्री-सौन्दर्यम्	संकृतम्	बलरामः									
धन्यास्त एव तरलायतलोचनानां तारुण्यदर्पघनपीनपयोधराणाम् ।  क्षामोदरोपरिलसत्त्रिवलीलतानां दृष्ट्वाऽकृतिं विकृतिमेति मनो न येषाम् ॥	स्त्री-सौन्दर्यम्	संकृतम्										
दीपो वातभयान्नीतः कामिन्या वसनान्तरे। निरीक्ष्य कुचसौन्दर्यमकरः कम्पते शिरः॥	स्त्री-सौन्दर्यम् 	संकृतम्										
मन्दानिलहतविलोलशिखः प्रदीपः कक्षान्तरे विनिहितः सभयं तरुण्या। तस्याः समस्तकुचकुम्भयुगं निरीक्ष्य बाहुं विनेव विदधाति शिरःप्रकम्पम्॥	स्त्री-सौन्दर्यम् 	संकृतम्										
तन्वङ्गीनां स्तनौ दृष्ट्वा शिरः कम्पायते युवा। तयोरन्तरसंलग्नां दृष्टिमुत्पाटयन्निव॥ 	स्त्री-सौन्दर्यम् 	संकृतम्	पाणिनि									
 किं कारणं स्तनद्वन्द्वं पतितं ब्रूहि ते प्रिये। पश्याधःखनने मूर्ख गिरयोऽपि पतन्ति हि॥	स्त्री-सौन्दर्यम्, रतिः, जरा 	संकृतम्										
दर्शेन्दुतुल्यवदनाञ्जनपुञ्जगौरी मार्जारचारुनयना घटपीनमध्या। प्रोत्तुङ्गपीनकुचचुम्बितनाभिदेशा त्रैलोक्यमोहवसतिः खलु कामिनी सा॥ 	स्त्री-सौन्दर्यम्, विकलता	संकृतम्										
 शुक्तौ भवन्ति मणयो यदिति प्रसिद्धम् मन्ये ऋतं न वचनं खलु पण्डितानाम्। स्प्रष्टुं क्षमा ननु सरित्पतिरोधसि त्वाम् ते बिन्दवो हि भुवि मौक्तिकतां भजन्ते।।	स्त्री-सौन्दर्यम्, स्नेहः	संकृतम्					'Pearls are born in oysters' say the learned. But this famous fact, I know, is far from truth. Sweetheart! Those little drops from the ocean that are fortunate enough to touch your limbs when you are standing on the shore, I think, turn into pearls later.					
नूनं हि ते कविवरा विपरीतबोधा  ये नित्यमाहुरबला इति कामिनीनाम्।  याभिर्विलोलतरतारक-दृष्टिपातैः  शक्रादयोपि विजितास्त्वबलाः कथं ताः।। 	स्त्रीः, स्त्री-सौन्दर्यम् 											
यस्या जन्मान्यवंशे वसतिरपि तथा*1 दूरदेशे पुरासीत् सैषा भूत्वा वधूटी प्रकटितविनया वेश्ममध्यं प्रविश्य। आजन्मप्राणतुल्यान् गुरुजनजननीसोदरान् बन्धुवर्गान्*2 दूरीकृत्य*3 स्वगेहात् पतिमभिरमते*4 धिग् गृहस्थाश्रमं तम्*5॥	स्नुषा, पत्नी, गृहस्थः, 	संकृतम्										
एह्यागच्छ गृहाण चासनमिदं कस्माच्चिरात् दृश्यसे? का वार्ता? ह्यतिदुर्बलोऽसि कुशलं प्रीतोऽस्मि ते दर्शनात् ।.  एवं ये समुपागतान्प्रणयिन: प्रल्हादयन्त्यादरात् तेषां युक्तमशङ्कितेन मनसा हर्म्याणि गन्तुं सदा ॥	स्नेहः	संकृतम्										
यः खलु बहुविधदोषं मित्रं पालयति स खलु पालयति। न हि परिपालनकृत्यं गुणवति मित्रे भवति किंचित्॥	स्नेहः	संकृतम्	सुन्दर-पाण्ड्यः	नीतिद्विषष्टिका								
यस्मिन् न बाष्पमोक्षो नापि रहस्यं न च प्रणयजातम्। तन्मित्रं त्यक्तव्यं श्रमेण किं न्वर्थहीनेन॥ 	स्नेहः	संकृतम्	सुन्दर-पाण्ड्यः	नीतिद्विषष्टिका								
त्यक्तव्यास्ते सुहृदः ये भाग्यविपर्ययागतं मित्रं। व्यसनार्णवे निमग्नं स्वस्था जनवन्निरीक्षन्ते॥	स्नेहः	संकृतम्					जनवत् = अन्यजनवत्					
मदनस्य मधुरिव मधोर्वनान्त इव चूत इव वनान्तस्य ।  चूतस्य पिक इव भवान् कृतार्थतायै ममाधुना जातः ॥	स्नेहः	संकृतम्	राजारामज-शङ्करः									
दृष्टिरावर्जिता दृष्टिः प्रार्थना प्रार्थनां विना। मौनं वचनविन्यासः प्रेम्णा शिष्टोऽस्मि सर्वथा॥	स्नेहः		बलरामः									
उपचारः कर्तव्यो यावदनुत्पन्नसौहृदो भवति। उत्पन्न्सौहृदानामुपचारः कैतवं भवति॥ 	स्नेहः, उपचारः	संकृतम्										
 किमपि किमपि मन्दं मन्दमासक्तियोगात् अविरलितकपोलं जल्पतोरक्रमेण । अशिथिलपरिरम्भव्यापृतैकैकदोष्णो: अविदितगतयामा रात्रिरेव व्यरंसीत् ॥	स्नेहः, कामः	संकृतम्										
आरम्भगुर्वी क्षयिणी क्रमेण लघ्वी पुरा वृद्धिमती च पश्चात् ।  दिनस्य पूर्वार्धपरार्धभिन्ना छायेव मैत्री खलसज्जनानाम्।।	स्नेहः, खलः	संकृतम्										
जानीयात् प्रेषणे भृत्यान् बान्धवान् व्यसनागमे । मित्रं चापदि काले च भार्यां च विभवक्षये ॥ 	स्नेहः, दाम्पत्यम्, वित्तम्, भृत्यः, परीक्षा, बन्धुः, आपत्											
गन्तव्यं यदि नाम निश्चितमहो गन्तासि केयं त्वरा  द्वित्राण्येव पदानि तिष्ठतु भवान् पश्यामि यावन् मुखं  संसारे घटिकाप्रणालविगलद्वारा समे जीविते  को जानाति पुनस् त्वया सह मम स्याद् वा न वा सङ्गमः 	स्नेहः, प्रिय-वियोगः	संकृतम्										
ते नाम सन्तु सरसीतटिनीसमुद्रा धीरःप्रवासिषु जनेषु सएकएव प्राप्तेप्रयाणसमये न रुणद्धियान्तं यं द्वारि वारि दयितानयनान्तलग्नं	स्नेहः, प्रिय-वियोगः	संकृतम्	राजारामज-शङ्करः									
त्वयि प्रसन्ने मम किं गुणेन त्वय्यप्रसन्ने मम किं गुणेन ।  रक्ते विरक्ते च वरे वधूनां निरर्थकः कुङ्कुमपत्रभङ्गः ॥ 	स्नेहः, शृङ्गारः	संकृतम्										
यदेव रोचते मह्यं तदेव कुरुते प्रिया । इति वेत्ति न जानाति तत्प्रियं यत्करोति सा ॥	स्नेहः, शृङ्गारः	संकृतम्										
अप्रियाण्य् अपि कुर्वाणो यः प्रियः प्रिय एव स । दग्धमन्दिरसारे ऽपि कस्य वह्नाव् अनादरः ॥	स्नेहः, स्नेहितदोषः	संकृतम्										
गन्धाढ्यासौ भुवन-विदिता केतकी स्वर्ण-वर्णा  पद्म-भ्रान्त्या क्षुधित-मधुपः पुष्प-मध्ये पपात । अन्धी-भूतः कुसुम-रजसा कण्टकैश् छिन्न-पक्षः  स्थातुं गन्तुं द्वयम् अपि सखे नैव शक्तो द्विरेफः ॥	स्नेहे अविवेकः	संकृतम्										
परेषां चेतांसि प्रतिदिवसम् आराध्य बहुधा  प्रसादं किं नेतुं विशसि हृदय-क्लेश-कलितम् । प्रसन्ने त्वय्यन्तः स्वयम् उदित-चिन्तामणि-गणो विविक्तः संकल्पः किम् अभिलषितं पुष्यति न ते ॥	स्वतुष्टिः	संकृतम्										
यद् धात्रा निज-भाल-पट्ट-लिखितं स्तोकं महद् वा धनं तत् प्राप्नोति मरु-स्थले ‌ऽपि नितरां मेरौ ततो नाधिकम् । तद् धीरो भव वित्तवत्सु कृपणां वृत्तिं वृथा मा कृथाः कूपे पश्य पयोनिधावपि घटो गृह्णाति तुल्यं जलम् ॥ 	स्वशक्तिः	संकृतम्										
शीतवातातपक्लेशान् सहन्ते यान् पराश्रिताः। तदंशेनापि मेधावी तपस्तप्त्वा सुखी भवेत्॥	स्वातन्त्र्यम् 	संकृतम्										
एकसुकृतेन दुष्कृतशतानि ये नाशयन्ति ते सेव्याः। न त्वेकदोषजनितो येषां कोपः कृतशतघ्नः॥ 	स्वामिनः	संकृतम्										
 ग्रीवाभङ्गाभिरामं मुहुरनुपतति स्यन्दने बद्धदृष्टिः  पश्चार्धेन प्रविष्टः शरपतनभयाद्भूयसा पूर्वकायम्।  दर्भैरर्धावलीढैः श्रमविवृतमुखभ्रंशिभिः कीर्णवर्त्मा  पश्योदग्रप्लुतत्वाद्वियति बहुतरं स्तोकमुर्व्यां प्रयाति॥  	हरिणः, स्वभावोक्तिः	संकृतम्										
अम्बा कुप्यति तात शिरसि निध्रुतां गाङ्गेयमुत्स्रुज्यतां विद्वन् षण्मुख संततैः मयि रता तस्या गतिः का वद । कोपाटोपवशाद्वि क्रुद्धवदनः प्रत्युत्तरं दत्तवान् अम्बोधिर्जलधिः पयोधिरुदधिः वारंनिधिः वारिधिः ॥ ३ ॥	हास्यम्, सुब्रह्मण्यः, शिवः, गङ्गा	संकृतम्										
अत्तुं वाञ्छति वाहनं गणपतेराखुं क्षुधार्तः फणी तं च क्रौञ्चपतेः शिखी च गिरिजासिंहोऽपि नागाननम् ।  गौरी जह्नुसुतामसूयति कालानाथं कपालानलो निर्विण्णः स पपौ कुटुम्बकलहादीशोऽपि हलाहलम् ॥	हास्यम्, सुब्रह्मण्यः, शिवः, गङ्गा, गणेशः, कुटुम्बकलहः	संकृतम्										
बोधारो मत्सरग्रस्ताः प्रभवः स्मयदूषिताः। अबोधोपहताश्चान्ये जीर्णमङ्गे सुभाषितम्॥	हितवचन-ग्राहकता	संकृतम्										
सुलभाः पुरुषा राजन् सततं प्रियवादिनः । अप्रियस्य च पथ्यस्य वक्ता श्रोता च दुर्लभाः ।।	हितवचन-ग्राहकता	संकृतम्										
उपदेशोऽहि मूर्खाणां प्रकोपाय न शांतये। पयःपानं भुजंगानां केवलं विषवर्धनम्॥	हितवचन-ग्राहकता	संकृतम्										
अस्त्युत्तरस्यां दिशि देवतात्मा, हिमालयो नाम नगाधिराज: ।  पूर्वापरौ तोयनिधी वगाह्य स्थित: प्रथिव्या इव मानदंड: ।। 	हिमालयः											
 क्वचिद्धुक्का क्वचित्थुक्का क्वचिन्नासाग्रवर्तिनी। एषा त्रिपथगा गङ्गा पुनाति भुवनत्रयम्॥ 	हुक्का, तमाखुः	संकृतम्										
द्वावेव चिन्तया मुक्तौ परमानन्द आप्लुतौ। यो विमुग्धो जडो बालो यो गुणेभ्य: परं गत:॥	चिन्ता, मूर्खः											
तृतीयार्थेन पञ्चास्यस्तुरीयाद् द्वैतमागतः । अर्धनारीश्वरो भूत्वाऽजनयच्छण्मुखं सुतम् ।।	शिवः		हेब्बललु-राघवेन्द्रः									
नूनम् आज्ञाकरस् तस्याः सुभ्रुवो मकरध्वजः । यतस् तन्नेत्रसंचारसूचितेषु प्रवर्तते ।	स्त्रीसौन्दर्यम्, कामः											
 अस्तोदयाद्रिनमितोन्नमितार्कचन्द्र- विस्तीर्णबिम्बमणिकन्दुककीर्णहस्ता । चिक्रीडिथ त्वमिह चण्डि कुमारभाव- मातस्थुषी भुवनविस्मयनीयमूर्तिः ॥	चण्डी, ऋतम्											
यदि नो संस्कृता वाणी यदि नो संस्कृतं मनः ! यदि नो संस्कृता दृष्टिः संस्कृताध्ययनेन किम् ?	संस्कृतम्, संस्कारः 											
उच्छैर्गतिर्जगति सिध्यति धर्मतश्चेत् तस्य प्रमा च वचनैः कृतकेतरैश्चेत् । तेषां प्रकाशनदशा च महीसुरैश्चेत् तानन्तरेण निपतेत् क्व नु मत्प्रणामः ॥	ब्राह्मणः, धर्मः, वेदाः 		भोजः 									
 संहारकालरभसोत्थितधूमकेतु- निर्दग्धसप्तभुवनेन्धनजो न मातः । मन्ये ललाटतटपुण्ड्रकमात्रकेऽपि पर्याप्तिमेति तव भस्मपरागपुञ्जः ॥ 	दुर्गा											
वार्त्ताहर नमस्तुभ्यं कवीन्द्रोऽसि न वञ्चकः। वार्त्ताच्छलेऽपि यत्काव्ये मूषको दिग्गजायते॥	वार्त्ताहरः, कविः 		विश्वासः									
अश्वं नैव गजं नैव व्याघ्रं नैव च नैव च । अजापुत्रं बलिं दद्याद्देवो दुर्बलघातकः ॥	बलम्, बलिः,											
गुणाः कुर्वन्ति दूतत्वं दूरेऽपि बसतां सताम्। केतकीगन्धमाघ्रातुं स्वयमायान्ति षट्पदाः॥	गुणः, आकर्षणम्, 											
अनित्त्यानि शरीराणि वैभवं नैव शाश्वतम् । नित्य: सन्निहितो मृत्यु: कर्तव्यो धर्मसङ्ग्रह:।।	धर्मः											
बुभुक्षितैर्व्याकरणं न भुज्यते, पिपासितै: काव्यरसो न पीयते। न च्छन्दसा केनचिदुद्धृतं कुलं हिरण्यमेवार्जय निष्फला गुणा:॥	विद्या, शुष्क-विद्या 											
निद्राति नैव न वचोऽपि ददाति पृष्टो भुङ्क्ते न चान्नकणमिच्छति नाम्बु पातुम् । ध्यायत्यहर्निशमपूरितपद्यबन्ध- स्तुल्याकृतिः कविरहो विरहोद्धुरेण ॥	कविः											
साहित्यसंगीतकलाविहीनः साक्षात्पशुः पुच्छविषाणहीनः । तृणं न खादं नपि जीवमानः तद् भागधेयं परमं पशूनाम् ।।	रसिकः, जडः											
विद्वान् एव विजानाति विद्वज्जन परिश्रमम् । नहि वन्ध्या विजानाति गुर्वीम् प्रसववेदनम् ॥	विद्वत्ता, परीक्षा											
आपरितोषाद् विदुषां न साधु मन्ये प्रयोग-विज्ञानम् । बलवदपि शिक्षितानामात्मन्यप्रत्ययं चेतः ॥	विद्वत्ता, परीक्षा, शिक्षा											
 वक्षःस्थलीविनिमितामरशैलदण्ड- लग्नेन्दुखण्डनवभास्वदलाबुपात्राम् । आश्रावयस्यतनुशेषशरीरतन्त्र- तन्त्रीगुणां प्रलयरात्रिषु काण्डवीणाम् ॥	दुर्गा											
सिंहो व्याकरणस्य कर्तुर् अहरत् प्राणान् प्रियान् पाणिनेः  मीमांसाकृतम् उन्ममाथ सहसा हस्ती मुनिं जैमिनिम्।  छन्दोज्ञाननिधिम् जघान मकरो वेलातटे पिङ्गलम्  अज्ञानावृतचेतसाम् अतिरुषां कोऽर्थस् तिरश्चाम् गुणैः॥  	रसिकः, जडः											
यदशक्यं न तच्छक्यं यच्छक्यं शक्यमेव तत् । नोदके शकटं याति न नौका गच्छति स्थले ॥	शक्तिः, सम्भावना											
मर्कटस्य सुरापानं ततो वृश्चिकदंशनम् । भूतावेशस् ततः पश्चाद् यद् वा तद् वा भविष्यति ॥	उन्मादः											
अहिं नृपं च शार्दूलं वरटीं बालकं तथा परश्वानं च मूर्खं च सप्त सुप्तान्न बोधयेत्	अबोधनम्, मूर्खः											
धिगस्त्वस्मानलङ्कारगुणध्वनिदुराग्रहान् । समस्तत्यागशीलाय नवीनकवये नमः ॥	कुकविः		राजारामज-शङ्करः									
 श्यामासु प्रेतभूमिज्वलनचटचटारावदत्तावधाना हुङ्कृत्योत्सारयन्ती चरणपरिसराज्जम्बुकानामनीकम् । बद्धस्वेच्छाविहारा क्वचन घनचिताधूमवल्लीनिकुञ्जे तारे प्रत्यग्रमस्रं पिबसि वद कदा पूरितं मत्कपाले ॥	तारा		राजारामज-शङ्करः									
निद्रे भद्रम् अवस्थिताऽसि कुशलं संवेदने किं तव क्षेमं ते सखि निर्वृते ननु समं कान्तेन यूयं गताः । किं चाऽन्यत् प्रियसंगमे ऽद्य चलितो गच्छन् विपद्वत्सलो मूर्छाविस्मृतवेदनापरिजनो दृष्टो ऽस्मदीयो न वा ॥ 	प्रिय-वियोगः											
असौ 'शृणुत सम्प्रति प्रतिभयान्वितं मा'मिति (प्रतिभया+अन्वितं) ब्रुवन् प्रतिभयान्वितं वितनुते समस्तं जगत् । (प्रतिभय+अन्वितं) 	कुकविः		राजारामज-शङ्करः									
नवीनकविरीहते रचयितुं सभारञ्जनं करोति पुनरुक्तिभिः प्रतिपदं सभारं जनम् ॥	कुकविः		राजारामज-शङ्करः									
 अहोऽरसिकतेयं ते शिलाहृदयभामिनि। स्थिते प्रियकरेऽग्रेऽसि मग्ना खाण्डवभेदने॥	कार्यमग्नता, क्रीडा, दूरवाणीक्रीडा		अमोघः				 खाण्डवभेदन- Candy Crush					
एतत्कामफलं लोके यद्द्वयोरेकचित्तता। अन्यचित्तकृते कामे शवयोरेव सङ्गमः।।	रतिः, स्नेहः											
 नेत्रेन्दीवरिणी मुखाम्बुरुहिणी भ्रूवल्लिकल्लोलिनी बाहुद्वन्द्वमृणालिनी यदि वधूर् वापी पुनः सा भवेत् । तल्लावण्यजलावगाहनजडैर् अङ्गैर् अनङ्गानलज्वाला- जालमुचस् त्यजेयम् असमाः प्राणच्छिदो वेदनाः ॥ 	स्त्री-सौन्दर्यम्											
व्यालं बालमृणालतन्तुभिरसौ रोद्धुं समुज्जृम्भते छेत्तुं वज्रमणिं शिरीषकुसुमप्रान्तेन सन्नह्यति I माधुर्यं मधुबिन्दुना रचयितुं क्षाराम्बुधेरीहते नेतुं वाञ्छति य: खलान् पथि सतां सूक्तै: सुधास्यन्दिभि: II	खलः, हितवचन-ग्राहकता											
नृत्यश्रमात् करनखोदरपीतवान्तैः स्वेदार्द्रभस्ममयबिन्दुभिर् इन्दुगौरैः । संत्यज्य तारकितम् एतद् इति प्रवादं व्योमाङ्गणं गणय चित्रितम् ईश्वरेण ॥ 	शिवः, तारा, रात्रिः, 											
नो मेघायितम् अर्थवारिविरहक्लिष्टे ऽर्थशस्ये मया नो ऽद्वृत्तप्रतिपक्षपर्वतकुले निर्घातवातायितम् । नो वा वामविलोचनामलमुखाम्भोजेषु भृङ्गायितं मातुः केवलम् एव यौवनवनच्छेदे कुठारायितम् ॥ 	सुजीवनम्, दुर्जीवनम्											
नाहं जानामि केयूरे नाहं जानामि कुण्डले। नूर्पुरे त्वभिजानामि नित्यं पादाभिवन्दनात्॥	परस्त्री, देवरः											
न जाने सम्मुखं याते प्रियाणि वदति प्रिये सर्वाण्यङ्गाणि किं यान्ति नेत्रतां किमु कर्णताम् 	प्रिय-सङ्गमः,											
पठकाः पाठकाश्चैव ये चान्ये शास्त्रचिन्तकाः  सर्वे व्यसनिनो मूर्खाः यः क्रियावान् स पण्डितः	शुष्क-पाण्डित्यम्											
पुस्तकं वनिता वित्तं परहस्तं गतं गतम् ।  अथ वा पुनरागच्छेत् जीर्णं भ्रष्टमेव च ॥ 	पुस्तकम्, पुस्तक-ऋणम्											
प्रपायां पीयते वारि सत्त्रागारेऽपि भुज्यते। सुप्यते देवसदने यभ्यते यत्र लभ्यते॥ 	सुखम्, अलोभः											
पिनाक-फणि-बालेन्दु-भस्म-मन्दाकिनी-युता। प-वर्ग रचिता मूर्तिः अपवर्ग प्रदास्तु नः॥ पार्वती-फणि-बालेन्दु-भस्म-मन्दाकिनी-युता। अपवर्ग प्रदा मूर्तिः कथं स्यात्‌ तव शंकर॥ 	शिवः											
पीतः क्रुद्धेन तातश्चरणतलहतो वल्लभो येन रोषाद् आबाल्याद् विप्रवर्यैः स्ववदनविवरे धार्यते वैरिणी मे। गेहं मे छेदयन्ति प्रतिदिवसमुमाकान्तपूजानिमित्तं तस्मात् खिन्ना सदाहं द्विजकुलनिलयं नाथ युक्तं त्यजामि॥ 	ब्राह्मण-दारिद्र्यम्,											
प्रयातेऽस्तं भानौ श्रितशकुनिनीडेषु तरुषु स्फुरत्संध्यारागे शशिनि शनकैरुल्लसति च । प्रियप्रत्याख्यानद्विगुणविरहोत्कण्ठितदृशा तदारब्धं तन्व्या मरणमपि यत्रोत्सवपदम् ।।	प्रिय-वियोगः											
परस्परतपःसम्पत्फलायितपरस्परौ। प्रपञ्चमातापितरौ प्राञ्चौ जायापती स्तुमः॥	शिवौ											
पाण्डुरसि निशि न शेषे प्रतिदिनमाविष्करोषि तनिमानम् । वयमिव किं त्वमपि सखे शशाङ्क तामेव चिन्तयसि ।।	प्रिय-वियोगः											
प्राप्यावन्तीन् उदयन-कथा-कोविद-ग्राम-वृद्धान् पूर्वोद्दिष्टाम् उपसर पुरीं श्रीविशालां विशालाम् । स्वल्पी-भूते सुचरित-फले स्वर्गिणां गां गतानां शेषैः पुण्यैर् हृतम् इव दिवः कान्तिमत् खण्डम् एकम् ॥	उज्जयिनी											
पीतो नाम्बुनिधिः न कोणपपुरी निष्पिष्य चूर्णीकृता नानीतानि शिरांसि राक्षसपतेः नानायि सीता मया । आश्लेषार्पण-पारितोषिकम् अहं नार्हामि वार्ताहरो जल्पन्नित्यनिलात्मजः स जयति व्रीडाजडो राघवे॥	कार्य-श्रद्धा, भक्तिः, हनुमान्											
यत्र विद्वज्जनो नाऽस्ति श्लाघ्यस्तत्राल्पधीरपि। निरस्तपादपे देशे एरण्डोऽपि द्रुमायते।।	अल्पज्ञः, विद्वत्ता											
नारिकेलसमाकारा दृश्यन्ते हि सुहृज्जना:। अन्ये बदरिकाकारा बहिरेव मनोहरा: ।।	कठोरता, सज्जनः, खलः											
काक: कृष्ण: पिक: कृष्ण: को भेद: पिककाकयो:। वसन्तसमयेप्राप्ते काक:काक:पिक:पिक:।।	भेदः, ऐक्यम्											
पलितानि मुखेन्दुरोचिषां शकलानीति विभावय प्रिये   अत एव वितन्वते तमां तरुणीलोचनपद्ममेलनम्  	जरा, 											
प्रदीपज्वालाभिर् दिवसकरनीराजनविधिः सुधासूतेश्चन्द्रोपलजललवैरर्घ्यरचना।  स्वकीयैरंभोभिः सलिलनिधिसौहित्यकरणम् त्वदीयाभिर्वाग्भिस्तव जननी वाचां स्तुतिरीयम्॥ 	सरस्वती, विस्मयः											
कालिदासगिरां सारं कालिदासः सरस्वती । चतुर्मुखोऽथवा साक्षाद्विदुर्नान्ये तु मादृशाः ॥	टीका											
हेतौ लिंगे प्रशमने रोगाणामपुनर्भवे ज्ञानं चतुर्विधं यस्य स राजार्हो भिषक्तमः	वैद्यः											
शास्त्राण्यधीत्यापि भवन्ति मूर्खा यस्तु क्रियावान् पुरुष: स विद्वान् l सुचिन्तितं चौषधमातुराणां न नाममात्रेण करोत्यरोगम्।।	शुष्क-पण्डितः, क्रियाशीलता											
अन्योन्यभाषानवबोधभीते: संस्कृत्रिमाभिर् व्यवहारवत्सु। दिग्भ्य: समेतेषु नरेषु वाग्भि: सौवर्गवर्गो न नरैरचिह्नि।।	संस्कृतम्											
पत्रं नैव यदा करीरविटपे दोषो वसन्तस्य किम् । नोलूकोऽप्यवलोकते यदि दिवा सूर्यस्य किं दूषणम् ।  धारा नैव पतन्ति चातकमुखे मेघस्य किं दूषणम् । यत् पूर्वं विधिना ललाटलिखितं तन्मार्जितुं क: क्षम: । 	शक्तिः, बलम्, विधिः											
पातः पूष्णो भवति महते नोपतापाय यस्माथ् काले प्राप्ते क इह न ययुर्यान्ति यास्यन्ति वास्तम्। एतावत्तु व्यथयतितरां लोकबाह्यैस्तमोभिस् तस्मिन्नेव प्रकृतिमहति व्योम्नि लब्धोऽवकाशः । 	लयः, अल्पोदयः											
पुस्तकस्था तु या विद्या परहस्तगतं धनं उत्पन्नेषु च कार्येषु न सा विद्या न तद् धनम् 	शुष्क-पण्डितः, क्रियाशीलता											
प्रदानं प्रच्छन्नं गृहमुपगते संभ्रमविधिः प्रियं कृत्वा मौनं सदसि कथनं चाप्युपकृतेः । अनुत्सेको लीम्यां निरभिभवसाराः परकथाः सतां केनोद्दिष्टं विषममसिधाराव्रतमिदम्‌ ।	सज्जनः, मित्रता											
प्रासादे सा दिशि दिशि च सा पृष्ठतः सा पुरः सा पर्यङ्के सा पथि पथि च सा तद्वियोगातुरस्य । हंहो चेतः प्रकृतिरपरा नास्ति मे कापि सा सा सा सा सा सा जगति सकले कोऽयमद्वैतवादः ॥	प्रिय-वियोगः											
पौलस्त्यः कथमन्यदारहरणे दोषं न विज्ञातवान्‌ रामेणापि कथं न हेमहरिणस्यासम्भवोऽलक्षितः ।  अक्षैश्चापि युधिष्ठिरेण सहसा प्राप्तो ह्यनर्थः कथं प्रत्यासन्नविपत्तिमूढमनसां प्रायो मतिः क्षीयते ॥ 	बुद्धि-नाशः											
परस्परविवादे तु वयं पञ्च शतं च ते। अन्यैः सह विवादे तु वयं पञ्चोत्तरं शतम्॥ 	सामरस्यम्											
पिबति व्योमकटाहे संसक्तचलत्तडिल्लतारसनः / मेघमहामार्जारः सम्प्रति चन्द्रातपक्षीरम् // 	रात्रिः, मेघः, चन्द्रः											
स्तोतारः के भविष्यन्ति मूर्खस्य जगतीतले । न स्तौति चेत्स्वयं च स्वं कदा तस्यास्तु निर्वृतिः ॥	आत्म-स्तुतिः											
धनानि भूमौ पशवश्च गोष्ठे भार्या गृहद्वारि जनः श्मशाने। देहश् चितायां परलोकमार्गे कर्मानुगो गच्छति जीव एक: ।।	कर्म											
असितगिरिसमं स्यात् कज्जलं सिन्धु-पात्रे सुर-तरुवर-शाखा लेखनी पत्रमुर्वी । लिखति यदि गृहीत्वा शारदा सर्वकालं तदपि तव गुणानामीश पारं न याति ॥	शिवः, प्रशंसा											
चन्दनं शीतलं लोके चन्दनादपि चन्द्रमा:। ताभ्यां चन्दनचन्द्राभ्यां शीतलं साधुसङ्गम: ।। 	सज्जनः											
माता क्व ते क्व च पिता दिशेति सकुतूहलैर्गणैरुक्तः । एकां मूर्तिं प्रति य- श्चक्रेऽङ्गुलिपल्लवं स जयति गुहः ॥	शिवौ		राजारामज-शङ्करः									
अगजाननपद्मार्कां गजाननम् अहर्निशम् | अनेकदन्तम् भक्तानाम् एकदन्तम् उपास्महे |	गणपतिः											
मही-तल-स्पर्शन-मात्र-भिन्नम्  ऋद्धं हि राज्यं पदम् ऐन्द्रम् आहुः ॥	सौराज्यम्											
     किं वाससेत्यत्र विचारणीयम्     वासः प्रधानं खलु योग्यतायै ।     पीताम्बरं वीक्ष्य ददौ स्वकन्याम्     दिगम्बरं वीक्ष्य विषं समुद्रः ॥	वस्त्रम्, भूषणम्											
     अहं च त्वं च राजेन्द्र ! लोकनाथावुभावपि ।     बहुव्रीहिरहं राजन् ! षष्ठी तत्पुरुषो भवान् ॥	चाटु											
सा रम्या नगरी महान् स नृपतिः सामन्तचक्रं च तत्  पार्श्वे तस्य च सा विदग्धपरिषत् ताः चन्द्रबिम्बाननाः | उद्वृत्तः स च राजपुत्रनिवहः ते वन्दिनः ताः कथाः  सर्वं यस्य वशाद् अगात् स्मृतिपथं कालाय तस्मै नमः॥	कालः, नाशः, लयः											
पीतोदका जग्धतृणा दुग्धदोहा निरिन्द्रियाः | अनन्दा नाम ते लोका ये स गच्छति ता ददत् ||	दुर्दानम्, दानम्											
नलिनीदलगतजलमतितरलं तद्वज्जीवितमतिशयचपलम् ।	कालः, नाशः, लयः											
कामम् सन्तु सहस्रशः कतिपये वृत्तान्त-धौरेयकाः कामं वा गत-काल-सूक्ष्म-सुमहद्-व्याकार-बद्धव्रताः। नैवेतैर्-विवदामहे न च वयं स्वामिन् प्रियं ब्रूमहे यत् सत्यम् रमणीयता-परिणतिस्-त्वय्येव पारंगता ॥	प्रशंसा, 											
कैलसे नवनीतति क्षितितले प्राग्जग्धमृल्लोष्टति क्षीरोदेऽपि निपीतदुग्धति लसत्स्मेरप्रफुल्लेमुखे । मात्राऽजीर्णभिया दृढंचकितया 'नष्टाऽस्मि! दृष्टः कया! धू धू वत्सक! जीव! जीव चिरम्!' इत्युक्तोऽवतान्नो हरिः ॥	कृष्णः, बाल-कृष्णः											
साक्षरा विपरीताश्चेद्राक्षसा एव केवलम् | सरसो विपरीतोऽपि सरसत्वं न मुञ्चते ||	सहृदयः, कुपण्डितः, खलः											
स्वामी निश्वसितेऽप्यसूयति मनोजिघ्रः सपत्नीजनः  श्वश्रूरिङ्गितदैवता नयनयोरीहालिहो यातरः । तद्दूरादयमञ्जलिः किमधुना दृग्भङ्गिभावेन ते वैदग्धीरचनाप्रपञ्चरसिक! व्यर्थोऽयं अत्र श्रमः ॥	वैराग्यम्, वैराग्य-बाधाः											
कदर्थितस्यापि च धैर्यवृत्तेः बुद्धेर्विनाशो न हि शङ्कनीयः । अधः कृतस्यापि तनूनपतो नाधः शिखा याति कदाचिदेव ।	धैर्यम्, आपत्, बिद्धि-रक्षा											
काकस्य चञ्चुर्यदि हेमयुक्ता माणिक्ययुक्तौ चरणौ च तस्य। एकैकपक्षे गजराजमुक्ता तथापि काको न च राजहंसः॥	माहत्य-विवेकः											
अनेकसंशयोच्छेदि परोक्षार्थस्य दर्शकम्। सर्वस्य लोचनं शास्त्रं यस्य नास्त्यन्ध एव सः॥	शास्त्रम्											
शिवाय विष्णुरूपाय शिवरूपाय विष्णवे शिवस्य हृदयं विष्णुर्विष्णोश्च हृदयं शिवः| 	हरिहरौ											
खादन्न गच्छामि हसन्न जल्पे गतन्न शोचामि कृतन्न मन्ये। द्वाभ्यान् तृतीयो न भवामि राजन् किङ् कारणम् भोज भवामि मूर्ख: ।	मूर्खः, चञ्चु-प्रवेशः											
पुनर् उक्तावधि वासरम् एतस्याः कितव पश्य गणयन्त्याः / इयम् इव करजः क्षीणस् त्वम् इव कठोराणि पर्वाणि //	प्रिय-वियोगः						'Look at her counting days. She's become thin like the fingers, but you're hard like the knuckles'					
प्रिये प्रयाते हृदयं प्रयातं निद्रा गता चेतनया सहै७व / निर्लज्ज हे जीवित न श्रुतं किं महाजनो येन गतः स पन्थाः // 	प्रिय-वियोगः											
पीत्वा भृशं कमलकुड्मलशुक्तिकोषा दोषातनीतिमिरवृष्टिम् अथ स्फुटन्तः / निर्यन्मधुव्रतकदम्बमिषाद् वमन्ति बिभ्रन्ति कारणगुणान् इव मौक्तिकानि // 	तिमिरम्, मौक्तिकम्, कमलानि						मौक्तिकानाम् उत्पादनार्थं शुक्तिकोषेषु सिकतकणसदृशं किमप्य् अपेक्ष्यते खलु, तदेव स्यात् कारणगुणः।					
तार्किका बहवः सन्ति शाब्दिकाश्च सहस्रशः। विरलाः कवयो लोके सरलालापपेशलाः॥	रसिकता, तार्किकः, वैयाकरणः, कविः											
दम्भेन लोभेन भिया ह्रिया वा प्रायो विनीतो जन एष सर्व:। वैराग्यतस्त्वाहृदयं विनीतम् नरं वरं दुर्लभमेव मन्ये।।	दम्भः, विनयः											
तव तत्त्वं न जानामि कीदृशोऽसि महेश्वर । यादृशोऽसि महादेव तादृशाय नमो नमः ॥	शिवः, अवर्यता											
दृष्टदुःखेष्वनुद्वेगो विद्यायाः प्रस्तुतं फलम् । यत्कृतं भ्रान्तिवेलायां नाना कर्म जुगुप्सितम् पश्चान्नरो विवेकेन तत्कथं कर्तुमर्हति ॥	विवेकः, आपत्, बिद्धि-नाशः											
उद्योगे नास्ति दारिद्र्यं जपतो नास्ति पातकम् । मौनेन कलहो नास्ति नास्ति जागरिते भयम् ॥ 	जागरूकता, मौनम्, कलहः, उद्योगः											
पादाहतो ऽथ धृतदण्डविघट्टितो वा  यं दंष्ट्रया स्पृशति तं किल हन्ति सर्पः। को ऽप्यन्य एष पिशुनो ऽत्र भुजङ्गधर्मा कर्णे परं स्पृशति हन्त्य् अपरं समूलम्॥	पिशुनः, 											
प्रिया दुहितरो धातुर् विपदः प्रतिभान्ति नः / गुणवत्यः कुलीनेभ्यो दीयन्ते कथम् अन्यथा //	आपत्, विधि-विषम्यम्											
बह्वेतत् कामयानस्य शक्यमेतेन जीवितुम्। यदहं सा च वामोरूः एकां धरणिमाश्रितौ ॥ (रामायणम्)	प्रिय-वियोगः, आदरः											
बाले ! नाथ ! विमुञ्च मानिनि ! रुषं , रोषान्मया किं कृतम् ? खेदो’स्मासु , न मे’पराध्यति भवान् सर्वे’पराधा मयि ! तत्किं रोदिषि गद्गदेन वचसा ? कस्याग्रतो रुद्यते ? नन्वेतन्मम ! का तवास्मि ? दयिता ! नास्मीत्यतो रुद्यते !	प्रणय-कलहः, चाटु											
बालेन्द्रगोपान्तरचित्रितेन विभाति भूमिर्नवशाद्वलेन । गात्रानुपृक्तेन शुकप्रभेण नारीव लाक्षोक्षितकंबलेन ॥	भूमिः, हरित्त्वम्											
ब्रह्मा येन कुलालवन्नियमितो ब्रह्माण्डभाण्डोदरे विष्णुर्येन दशावत्रगहने क्षिप्तो महासङ्कटे । रुद्रो येन कपालपाणिपुटके भिक्षाटनं कारितः सूर्यो भ्राम्यति नित्यमेव गगने तस्मै नमः कर्मणे ॥ 	कर्म											
बिडौजाः पुरा पृष्टवान् पद्मयोनिं धरित्रीतले सारभूतं किमस्ति । चतुर्भि: मुखैरित्यवोचत् विरिञ्चिः तमाखुःतमाखुःतमाखुःतमाखुः ।।	तमाखुः											
 बाल्यं यद् अस्यास् त्रिवलीतटिन्यास् तटे विनष्टं सह चापलेन / तदर्थम् उत्थापितचारुचैत्यकल्पौ स्तनौ पाण्डुतरौ तरुण्याः //	स्त्री-सौन्दर्यम्											
वेदमेव सदाभ्यस्येत् तपस्तप्स्यन् द्विजोत्तमः। वेदाभ्यासो हि विप्रस्य तपः परमिहोच्यते ।।	वेदाः											
सम्मानाद्ब्राह्मणो नित्य- मुद्विजेत विषादिव । अमृतस्येव चाकाङ्क्षे- दवमानस्य सर्वदा ।।	अवमानम्, जागृतिः, स्तुतिः, निन्दा											
न हि भिक्षुकाः सन्तीति स्थाल्यो नाधिश्रियन्ते। न हि मृगाः सन्तीति यवा नोप्यन्त इति वात्स्यायनः।।	पराजय-भीतिः, साहसम्											
बलं बलवतामस्मि कामरागविवर्जितम्।  धर्माविरुद्धो भूतेषु कामोस्मि भरतर्षभ। ।	धर्मः, कामः											
न तेन वृद्धो भवति येनास्य पलितं शिरः। यो वै युवाप्यधीयानस् तन् देवाः स्थविरं विदुः।।	विद्या, जरा											
भो दारिद्र्य ! नमस्तुभ्यं सिद्धोऽहं त्वत्प्रसादतः । पश्याम्यहं जगत्सर्वं न मां पश्यति कश्चन ॥ 	दारिद्र्यम्											
'भो भोः पान्थ कुतो?' 'नगरतो' 'वार्ता तु काचित् श्रुता? 'बाढं' 'ब्रूहि' 'युवा पयोदसमये भार्यां विना जीवति । 'सत्यं जीवति' 'जीवतीति कथिता वार्ता मयापि श्रुता  'संकीर्णा पृथिवी जनाश्च बहवः किं तन्न सम्पद्यते' ॥ 	प्रिय-वियोगः											
भो भो दिक्पतयः प्रयात परतः खं मुञ्चता७म्भोमुचः पातालं व्रज मेदिनि प्रविशत क्षोणीतलं क्ष्माभृतः / ब्रह्मन्न् उन्नय दूरम् आत्मसदनं देवस्य मे नृत्यतः शम्भोः संकटम् एतद् इत्य् अवतु वः प्रोत्सारणा नन्दिनः //	शिवः, ताण्डवम्											
भग्नपृष्ठकटिग्रीवं स्तब्धदृष्टिरधोमुखम् । कष्टेन लिखितं ग्रन्थं, यत्नेन परिपालयेत् //	लेखनम्											
भोगार्हे नवयौवनेपि विपिने चीराम्बरो राघवः तत्राप्यस्य परेण दारहरणं क्लेशः तदन्वेषणे ।  संप्राप्तापि जनापवादरजसा त्यक्ता पुनर् जानकी सर्वं दुखमिदं तदस्तु भवतां श्लाघ्यो विवेकोदयः ।।	वैराग्यम्, कर्म											
भवति कृपणपुरुषस्य प्रभवन्त्यपि निष्फलैव धनवृद्धिः । ग्रीष्मातपसंतप्तस्य निजच्छायेव पथिकस्य । । 	कृपणः											
भाले तिलकलेखेयं बाले भल्लीव राजते । भ्रूलताचापमाकृष्य न जाने कं हनिष्यसि । ।	स्त्री-सौन्दर्यम्, तिलकम्											
योगस्थः कुरु कर्माणि सङ्गं त्यक्त्वा धनञ्जय | सिद्ध्यसिद्ध्योः समो भूत्वा समत्वं योग उच्यते ||	योगः, समदृष्टिः, धृतिः, धैर्यम्, परनेयता											
वित्तम् बन्धुर्वयः कर्म विद्या भवति पञ्चमी । एतानि मान्यस्थानानि गरीयो यद्यदुत्तरम् ।।	पूज्यता, वयः, विद्या											
उपाध्यायान् दशाऽऽचार्य आचार्याणां शतम् पिता। सहस्रन् तु पितॄन्माता गौरवेणातिरिच्यते।।	माता, पूज्यता											
समदोषः समाग्निश्च समधातुमलक्रियः।  प्रसन्नात्मेन्द्रियमनाः स्वस्थ इत्यभिधीयते।। 	स्वास्थ्यम्											
सावित्रीमात्रसारोऽपि वरं विप्रः सुयन्त्रितः। नायन्त्रितस् त्रिवेदोऽपि सर्वाशी सर्वविक्रयी।।	दमः											
भवित्री रम्भोरु त्रिदश-वदन-ग्लानिरधुना स ते रामः स्थाता न युधि पुरतो लक्ष्मण-सखः ।  इयं यास्यत्युच्चैः विपदम् अधुना वानरचमूः लघिष्ठेदं षष्ठाक्षर-पर-विलोपात् पठ पुनः ||  	चाटु, रावणः											
भिक्षो मांसनिषेवणं च कुरुषे किं तेन मद्यं विना मद्यं चापि तव प्रियं प्रियमहो वाराङ्गनाभिः सह । तासामर्थरुचिः कुतस्तव धनं द्यूतेन चौर्येण वा चौर्यद्यूतपरिग्रहोऽस्ति भवतः भ्रष्टस्य का वा गतिः ॥	कुसन्न्यासः											
भवन्ति नम्राः तरवः फलोद्गमैः नवाम्बुभिः दूरविलम्बिनो घनाः । अनुध्दता सत्पुरुषास्समृध्दिभिः स्वभाव एवैष परोपकारिणाम् ॥	विनयः, सज्जनः											
भ्रान्तं देशमनेकदुर्गविषमं प्राप्तं न किञ्चित्फलम् त्यक्त्वा जातिकुलाभिमानमुचितं सेवा कृता निष्फला ।  भुक्तं मानविवर्जितं परगृहेष्वाशङ्कया काकवत् तृष्णे जृम्भसि पापकर्मपिशुने नाद्यापि सन्तुष्यसि ॥	लोभः											
किं भाग्यं देहवताम्? आरोग्यम्, कः फली? कृषिकृत्। कस्य न पापं? जपतः, कः पूर्णो? यः प्रजावान् स्यात्।।	सुजीवनम्											
ध्यायतो विषयान्पुंसः सङ्गस्तेषूपजायते | सङ्गात्सञ्जायते कामः कामात्क्रोधोऽभिजायते || 	दमः, लोभः, कामः, क्रोधः											
भवन्तो वाग्देवीनयनपतितापाङ्गपृषतस्तृषावन्तो वृष्ट्यै निबिडितकरा याचनपराः। वयं धन्याः स्तन्यामृतरससमार्द्राधरपटास्तदुत्सङ्गे स्थित्वा विविधविधिभिः क्रीडनकृतौ॥	कविः, प्रतिभा		बलरामः									
भो भद्र कृतं मौनं कोकिलैर्जलदागमे । वक्तारो दर्दुरा यत्र तत्र मौनं हि शोभनम् ।। 	मौनम्, वितण्डः, कोलाहलम्											
भूषाभोगिश्वसितपवनैः फालनेत्रे प्रदीप्ते स्विन्नस्येन्दोरमृतपृषतैरूर्जितं निर्गलद्भिः । मौलौ यस्य द्रुहिणशिरसां मण्डली मण्डपान्तः क्ष्मादेवानां श्रुतिपदजुषां संशयानुच्छिनत्ति ॥  	शिवः											
भ्रूभङ्गो गणितश् चिरं नयनयोर् अभ्यस्तम् आमीलनं रोद्धुं शिक्षितम् आदरेण हसितं मौने ऽभियोगः कृतः / धैर्यं कर्तुम् अपि स्थिरीकृतम् इदं चेतः कथंचिन् मया बद्धो मानपरिग्रहे परिकरः सिद्धिस् तु दैवे स्थिता //	प्रणय-कलहः, मान-नटनम्											
भ्रूभंगे रचितेऽपि दृष्टिरधिकम् सोऽत्कंठमुद्वीक्ष्यते रुद्धायामपि वाचि सस्मितमिदम् दग्धाननम् जायते । कार्कश्यं गमितेऽपि चेतसि तनुः रोमांचमालंबते दृष्टे निर्वहणम् भविष्यति कथम् मानस्य तस्मिन् जने ॥	प्रणय-कलहः, मान-नटनम्											
भवतु विदितं कृत्यालापैर् अलं प्रिय गम्यतां तनुर् अपि न ते दोषो ऽस्माकं विधिस् तु पराङ्मुखः / तव यदि तथा०रूढं प्रेम प्रपन्नम् इमां दशां प्रकृतिचपले का नः पीडा गते हतजीविते //	प्रणय-कलहः											
मुक्तामणि त्वं! नयनम् ममेति राजेति जीवेति चिरं सुत त्वम् । इत्युक्तवत्यास् तव वाचि मातः ददाम्यहं तण्डुलम् एव शुष्कम् ॥	माता, कालः, लयः, बाल्यम्, वात्सल्यम्											
मर्कटमुखि मरिचस्तनि मुरजोदरि मुष्टिमेयकटिदेशे| मार्जारशावनयने स्मरामि कान्ते त्वदङ्गानि|| 	कुरूपम्											
मृगतृष्णाम्भसि स्नातः खपुष्पकृतशेखरः । एष वन्ध्यासुतो याति शशशृङ्गधनुर्धरः ॥ 	कल्पना											
मनीषिणः सन्ति न ते हितैषिणो हितैषिणः सन्ति न ते मनीषिणः । सहृच्च विद्वानपि दुर्लभो नृणां यथौषधं स्वादु हितञ्च दुर्लभम् ।	मैत्री, विद्वत्ता											
मातुलो यस्य गोविन्दः पिता यस्य धनञ्जयः । सोऽपि कालवशं प्राप्तः कालो हि दुरतिक्रमः ॥	कालः, लयः											
 मुग्धे मुग्धतयैव नेतुमखिलः कालः किमारभ्यते मानं धत्स्व धृतिं बधान ऋजुतां दूरे कुरु प्रेयसि। सख्यैवं प्रतिवोधिता प्रतिवचस्तामाह भीतानना. नीचैः शंस हृदि स्थितो हि ननु मे प्राणेश्वरः श्रोष्यति।। 	जारता, स्नेहः, स्नेह-नटनम्, विक्षिप्त-मनाः											
मन्दः पापग्रहः क्रौर्याद् अनिष्टः शुभकर्मणाम् ।  पिशुनः शनितुल्योपि चित्रं यदशनिर् नृणाम्  ।।  	पिशुनः											
मा गच्छ त्वमितस्ततो गिरिश भो मय्येव वासं कुरु स्वामिन्नादिकिरात मामकमनःकान्तारसीमान्तरे | वर्तन्ते बहुशो मृगा मदजुषो मात्सर्यमोहादयस् तान् हत्वा मृगयाविनोदरुचितालाभं च संप्राप्स्यसि || 	शिवः, दमः, जपः, ईश्वर-प्रणिधानम्											
 मान्धाता च महीपतिः कृतयुगेऽलङ्कारभूतो गतः सेतुः येन महोदधौ विरचितः क्वासौ दशास्यान्तकः ।  अन्ये चापि युधिष्ठिर-प्रभृतयो याता दिवं भूपते नैकेनापि समं गता वसुमती मुञ्ज! त्वया यास्यति॥	कालः, ईर्ष्या											
“मातः!” “किं यदुनाथ?” “देहि चषकं” “किं तेन” “पातुं पयः” “तन्नास्त्यद्य” “कदास्ति वा?” “निशि” “निशा का?” “वाऽन्धकारोदयः”। आमील्याक्षियुगं निशाप्युपगता देहीतिमातुर्मुहुः वक्षोजांशुककर्षणोद्यतकरः कृष्णस्स पुष्णातु नः ॥ 	कृष्णः, बाल-कृष्णः, चाटु											
मौलौ गङ्गा शशाङ्कौ करचरणतले शीतलाङ्गा भुजङ्गाः वामे भागे दयार्द्रा हिमगिरिदुहिता चन्दनम् सर्वगात्रे ।  इत्थम् शीतम् प्रभूतम् तव कनकसभानाथ सोढुम् क्व शक्तिः चित्ते निर्वेदतप्ते यदि भवति न ते नित्यवासो मदीये ॥	शिवः, दमः, जपः, ईश्वर-प्रणिधानम्											
मातर् लक्ष्मि भजस्व कञ्चिद् अपरं मत्काङ्क्षिणी मा स्म भूर् भोगेभ्यः स्पृहयालवस् तव वशाः का निःस्पृहाणाम् असि / सद्यःस्यूतपलाशपत्रपुटिकापात्रीपवित्रीकृतैर् भिक्षासक्तुभिर् एव सम्प्रति वयं वृत्तिं समीहाम॥	वैराग्यम्,											
मासर्तुदर्वीपरिघट्टनेन सूर्याग्निना रात्रिदिवेन्धनेन।  अस्मिन् महामोहमये कटाहेभूतानि कालः पचतीति वार्ता ॥ 	कालः, लयः											
“मातर्” “जीव” “किम् एतद् अञ्जलिपुटे तातेन गोपायितं?” “वत्स, स्वादु फलं” “प्रयच्छति न मे?” “गत्वा गृहाण स्वयम्”  मात्रैवं प्रहिते गुहे विघटयत्य् आकृष्य संध्याञ्जलिं शम्भोर् भग्नसमाधिरुद्धरभसो हासोद्गमः पातु वः|| 	स्कन्दः, बाल्यम्, परिवार-तोषः											
मा गा इत्यपमङ्गलं व्रजसखे स्नेहेन दीनं वचः। तिष्ठेति प्रभुता यथामति चरेत्यैवम् ह्युदासीनता । नो जीवाम विना त्वया यदुपते सम्भाव्यते वा न वा । स्मर्तव्या वयमादरेण भवता यावत् पुनर्दर्शनम् ॥ 	स्नेहः, वियोगः											
मा गा इत्यपमङ्गलं व्रजसखे स्नेहेन दीनं वचः। तिष्ठेति प्रभुता यथामति चरेत्यैवम् ह्युदासीनता । नो जीवाम विना त्वया यदुपते सम्भाव्यते वा न वा । तन्माम् शिक्शय क्रिश्न यत्समुcइतम् वक्यम् त्वयि प्रस्थिते	स्नेहः, वियोगः											
मनसिजविजयास्त्रं नेत्रविश्रामपात्रं तव मुखम् अनुकर्तुं तन्वि वाञ्छा द्वयोश् च / इति जनितविरोधाद् भूतकोपाद् इवायं हरति तुहिनरश्मिः पङ्कजानां विकाशम् //	स्त्री-सौन्दर्यम्											
मूर्धारोपणसत्कृतैर् दिऽसि दिशि क्षुद्रैर् विहङ्गैर् गतं छायादाननिराकृतश्रमभरैर् नष्टं मृगैर् भीरुभिः / हा कष्टं फललोलुपैर् अपसृतं शाखामृगैश् चञ्चलैर् एकेनैव दवानलव्यतिकरः सोढः परं शाखिना // 	कृतज्ञता, कृतघ्नता											
कनकभूषणसंग्रहणोचितो यदि मणिस्त्रपुणि प्रतिबध्यते। न स विरौति न चापि न शोभते भवति योजयितुर्वचनीयता॥ 	उपयोगः, उपयोग-विवेकः											
अनित्त्यानि शरीराणि वैभवं नैव शाश्वतम् । नित्यः सन्निहितो मृत्युः कर्तव्यो धर्मसङ्ग्रह:।।	धर्मः, लयः,											
परिवर्तिनि संसारे मृतः को वा न जायते। स जातो येन जातेन याति वंशःसमुन्नतिम्।।	कुलम्											
अयि काचित्त्वमस्माकं भाग्यैर्लब्धा रसौषधिः । गुरवोऽपि यया गेहे बालिके बालकीकृताः ॥	बाल्यम्, बाल-वर्धनम्	राजारामज-शङ्करः										
कण्ठमालिङ्ग्य कृष्णस्य स्थितासि वनमालिके । मर्दिष्यन्ति हठाद्गोप्यस्त्वां भुजाश्लेषकेलिषु ॥	कृष्णः, रास-लीला	राजारामज-शङ्करः										
कॆट्लाग्-पण्डिताः केचित् पीठिकापण्डिताः परे। केचित् पण्डितनामज्ञाः सर्वे संस्कृतपण्डिताः॥	कुपण्डितः											
 आचिनोति च शास्त्रार्थं आचारे स्थापयत्यपि । स्वयमाचरते यस्तु स आचार्य इति स्मृतः ॥	विद्वत्ता, आचार्यः											
य:शास्त्रविधिमुत्सृज्य वर्तते कामकारत:। न स सिद्धिमवाप्नोति न सुखं न परां गतिम्।।	शास्त्रम्, कामः											
तस्माच्शास्त्रं प्रमाणं ते कार्याऽकार्यव्यवस्थितौ । ज्ञात्वा शास्त्रविधानोक्तं कर्म कर्तुमिहार्हसि ॥	शास्त्रम्, विधिः											
एकाक्षरम् परम् ब्रह्म प्राणायामाः परन् तपः। सावित्र्यास्तु परन्नास्ति मौनात् सत्यं विशिष्यते ।।	ॐकारः, प्राणायामः, सावित्री, यमः, सत्यम्											
अभिवादनशीलस्य नित्यं वृद्धोपसेविनः। चत्वारि सम्प्रवर्धन्ते आयुर् विद्या यशो बलम् ।।	वृद्ध-पूजा											
यथा काष्ठं च काष्ठं च समेयातां महोदधौ | समेत्य च व्यपेयातां तद्वद् भूतसमागमः ||	सङ्गमः, वियोगः											
योगानन्दमयाः केचिद्भोगानन्दपराः परे।  वयं सर्वप्रदातारं रसानन्दमुपास्महे॥ 	रसिकता											
यं विद्म इति यद्ग्रन्थानभ्यस्यामोऽखिलानिति । यस्य शिष्यास्म इति च श्लाघन्ते स्म विपश्चितः ॥	विद्वत्ता, कविः, सुजनः, नीलकण्ठ-दीक्षितः											
यानेव शब्दान्वयमालपामो यानेव चार्थान्वयमुल्लिखामः । तैरेव विन्यासविशेषभव्यैः सम्मोहयन्ते कवयो जगन्ति ॥	कविः, वक्रोक्तिः											
दृष्ट्वा कौस्तुभमप्सरोगणमपि प्रक्रान्तवादा मिथो गीर्वाणाः कति वा न सन्ति भुवने भारा दिवः केवलम् । निष्क्रान्ते गरले द्रुते सुरगणे निश्चेष्टिते विष्टपे मा भैष्टेति गिराविरास धुरि यो देवस्तमेव स्तुमः ॥	शिवः, बलम्											
आयुःप्रश्ने दीर्घमायु- र्वाच्यं मौहूर्तिकैर्जनैः । जीवन्तो बहुमन्यन्ते मृताः प्रक्ष्यन्ति कं पुनः ॥	ज्यौतिषिकः											
नातिधैर्यं प्रदातव्यं नातिभीतिश्च रोगिणि । नैश्चिन्त्यान्नादिमे दानं नैराश्यादेव नान्तिमे ॥ 	वैद्यः, चिकित्सा											
मन्त्रभ्रंशे संप्रदायः प्रयोगश्च्युतसंस्कृतौ । देशधर्मस्तवनाचारे पृच्छतां सिद्धमुत्तरम् ॥	कर्म, विधिः											
नीतिज्ञा नियतिज्ञा वेदज्ञा अपि भवन्ति शास्त्रज्ञाः । ब्रह्मज्ञा अपि लभ्याः स्वाज्ञानज्ञानिनो विरलाः ॥	आत्म-ज्ञानम्											
त्यक्तव्यो ममकारस्त्यक्‍तुं यदि शक्‍यते नासौ । कर्तव्यो ममकारः किन्तु स सर्वत्र कर्तव्यः ॥	ममता, समदृष्टिः											
यः पठति लिखति पश्यति परिपृच्छति पण्डितान् उपाश्रयति । तस्य दिवाकरकिरणैः नलिनी दलं इव विस्तारिता बुद्धिः ॥ 	अध्ययनम्, बुद्धि-विकासः											
यद् रात्रौ रहसि व्यपेतविनयं वृत्तं रसात् कामिनोर् अन्योन्यं शयनीयम् ईहितरसावाप्तिप्रवृत्तस्पृहम् । तत् सानन्दमिलद्दृशोः कथमपि स्मृत्वा गुरूणां पुरो हासोद्भेदनिरोधमन्थरमिलत्तारं कथंचित् स्थितम्  ।।	रतिः, व्रीढा											
श्रेयान् स्वधर्मो विगुण: परधर्मात् स्वनुष्ठितात्। स्वधर्मे निधनं श्रेय: परधर्मो भयावह:।। स्वधर्म: = स्ववर्णाश्रमविशेषधर्म:।	धर्मः, स्वधर्मः											
मारमणमुमारमणं फणधरतल्पं फणाधराकल्पम् । मुरमथनं पुरमथनं वन्दे बाणारिमसमबाणारिम् ॥	हरिहरौ											
यद् वदन्ति चपलेत्यपवादं तन्न दूषणमहो चपलायाः । दोष एष जलधेः पितुरस्या यत् पुराणपुरुषाय ददौ ताम्॥	लक्ष्मीः											
यत्रानेकः क्वचिदपि गृहे तत्र तिष्ठत्यथैको यत्राप्येकस्तदनु बहवस्तत्र नैकोऽपि चान्ते । इत्थं नेयौ रजनिदिवसौ लोलयन्द्वाविवाक्षौ कालः कल्यो भुवनफलके क्रीडति प्राणिशारैः ॥	कालः, लयः, वियोगः											
यदि सा चारुसर्वाङ्गी चित्ते वसति मे प्रिया । तत्कथं शून्यचित्तोऽहम् अहो विधिविपर्ययः । । 	प्रिय-वियोगः, विक्षिप्त-मनस्कता											
यदि स्मरामि तन्वाङ्गीं जीविताशा कुतो मम । अथ विस्मृत्य जीवामि जीवितव्यसनेन किम् । ।	प्रिय-वियोगः											
या स्वसद्मनि पद्मेऽपि संघ्यावधि विजृम्भते। इन्दिरा मन्दिरेऽन्येषां कथं तिष्ठति सा चिरम्॥	लक्ष्मीः, लक्ष्मी-चाञ्चल्यम्											
युगपत्स्वगण्डचुम्बनलोलौ पितरौ निरीक्ष्य हेरम्बः । तन्मुखमेलनकुतुकी स्वाननमपनीय परिहसन्पायात्	शिवौ											
यद् यद् इष्टतरं तत् तद् देयं गुणवते किल / अत एव खलो दोषान् साधुभ्यः सम्प्रयच्छति // 	अपवादः, पिशुनः											
याता लोचनगोचरं यदि विधेर् एणेक्षणा सुन्दरी नेयं कुङ्कुमपङ्कपिञ्जरमुखी तेनोज्झिता स्यात् क्षणम् / नाप्य् आमीलितलोचनस्य रचनाद् रूपं भवेद् ईदृशं तस्मात् सर्वम् अकर्तृकं जगद् इदं श्रेयो मतं सौगतम् // 	स्त्रीसौन्दर्यम्, जगत्-सृष्टिः, बौद्ध-मतम्											
या सृष्टिः स्रष्टुराद्या वहति विधिहुतं या हविर्या च होत्री येद्वेकालंविधतः श्रुतिविषयगुणाः या स्थिता व्याप्य विश्वम्। यामाहुः सर्वबीजप्रकृतिरिति यया प्राणिनः प्राणवन्तः प्रत्यक्षाभिः प्रपन्नस्तुनुभिरवतु वरताभिरष्टाभिरीशः।। 	शिवः											
यद्भग्नं धनुरीश्वरस्य शिशुना यज्जामदग्न्यो जितस् त्यक्ता यच्च गुरोर्गिरा वसुमतीबद्धो यदम्भोनिधिः । एकैकं दशकन्धरक्षयकृतो रामस्य किं वर्ण्यतां दैवं वर्णय सोऽपि येन सहसा नीतः कथाशेषताम् ॥ 	कालः, लयः, विधिः, कर्म											
यद्भग्नं धनुरीश्वरस्य शिशुना यज्जामदग्न्यो जितस् त्यक्ता यच्च गुरोर्गिरा वसुमतीबद्धो यदम्भोनिधिः । एकैकं दशकन्धरक्षयकृतो रामस्य किं वर्ण्यतां दैवं वर्णय सोऽपि येन सहसा नीतः कथाशेषताम् ॥ 	दाम्पत्यम्, आदि-प्रणयः											
यस्यास्ति सर्वत्र गतिः स कस्मात् स्वदेशरागेण हि याति नाशम् तातस्य कूपोऽयमिति ब्रुवाणाः क्षारं जलं कापुरुषाः पिबन्ति ॥	देश-भक्तिः, स्वदेशः, विदेशः											
यस्यास्ति वित्तं स नरः कुलीनः स पण्डित स श्रुतवान् गुणज्ञः ।  स एव वक्ता स च दर्शनीयः सर्वे गुणाः काञ्चनमाश्रयन्ते ॥ 	वित्तम्, दारिद्र्यम्, गुणः											
दिक्कालाद्यनवच्छिन्नानन्तचिन्मात्रमूर्तये । स्वानुभूत्य्एकमानाय नमः शान्ताय तेजसे । ।	ब्रह्म											
यदा किञ्चिज्ज्ञोऽहं द्विप इव मदान्धः समभवं तदा सर्वज्ञोऽस्मीत्यभवदवलिप्तं मम मनः यदा किञ्चित्किञ्चिद्बुधजनसकाशादवगतं तदा मूर्खोऽस्मीति ज्वर इव मदो मे व्यपगतः । । 	गर्वः, ज्ञानम्											
यद्धात्रा निजभालपट्टलिखितं स्तोकं महद्वा धनं तत्प्राप्नोति मरुस्थलेऽपि नितरां मेरौ ततो नाधिकम् |. तद्धीरो भव वित्तवत्सु कृपणां वृतिं वृथा मा कृथाः कूपे पश्य पायोनिधावपि घटो गृह्णाति तुल्यं जलम् ||	लोभः, तृप्तिः, विधिः											
तर्कोऽप्रतिष्ठः श्रुतयो विभिन्नाः नैको मुनिर्यस्य वचः प्रमाणम् । धर्मस्य तत्त्वं निहितं गुहायाम् महाजनो येन गतः स पन्थाः ॥	शास्त्रम्, आगमः, आचारः, आचार्यः, प्रमाणम्											
योऽम्भस्तातस्य कूपोऽयमिति कौपं पिबेत्कटु । त्यक्त्वा गाङ्गं पुरःस्थं तं कोऽनुशासति रागिणम् ॥	शास्त्रम्, प्रमाणम्, स्वजनाभिमानः, दुरभिमानः											
अविज्ञाते परे तत्त्वे शास्त्राधीतिस्तु निष्फला। विज्ञातेऽपि परे तत्त्वे शास्त्राधीतिस्तु निष्फला ॥	प्रमाणम्, शास्त्रम्	संस्कृतम्	शङ्करः									
यावानर्थ उदपाने सर्वतः संप्लुतोदके तावान् सर्वेषु वेदेषु ब्राह्मणस्य विजानतः	प्रमाणम्, शास्त्रम्	संस्कृतम्										
उच्चावचपदन्यासद्विगुणैर्नूपुरस्वनैः । वाचालयन्ति धन्यानामर्भका भवनाङ्गणम् ॥	बाल्यम्, बाल-वर्धनम्		राजारामज-शङ्करः									
यूयं वयं,वयं युयम्' इत्यासीन् मतिर् आवयोः| किं जातम् अधुना येन 'यूयं यूयं,' 'वयं वयम्' ||	वियोगः, विग्रहः											
धनं वा यशो वा नवं यौवनं वा यद् एवेप्सितं तत् तद् इष्टं गृहाण । पुनर् मे प्रतीयन्तु कौमारवर्षा स्मृतिस्यन्दनान्दोलिता पत्रनावः ॥ 	बाल्यम्, बाल-वर्धनम्											
 येषां बाहुबलं नास्ति येषां नास्ति मनोबलम् तेषां चन्द्रबलं देव किं कुर्यादम्बरस्थितम्	बलम्, विधिः, ज्यौतिषम्											
यदा त्वं चन्द्रो ऽभूर् अविकलकलापेशलवपुस् तदाऽहं जाताऽऽर्द्रा शशधरमणीनां प्रतिकृतिः / इदानीम् अर्कस् त्वं खररुचिसमुत्सारितरसः किरन्ती कोपाग्नीन् अहम् अपि रविग्रावघटिता //	क्रोधः, दाम्पत्यम्, नयः, विनयः											
यद् एतन् नेत्राम्भः पतद् अपि समासाद्य तरुणीकपोलव्यासङ्गं कुचकलशम् अस्याः कलयति / ततः श्रोणीबिम्बं व्यवसितविलासं तद् उचितं स्वभावस्वच्छानां विपद् अपि सुखं नान्तरयति //	स्त्री-सौन्दर्यम्, सज्जनः, आपत्											
यातस्यास्तम् अनन्तरं दिनकृतो वेषेण रागान्वितः स्वैरं शीतकरः करं कमनिलीम् आलिङ्गितुं योजयन् / शीतस्पर्शम् अवेत्य सान्द्रम् अनया रुद्धे मुखाम्भोरुहे हास्येनेव कुमद्वतीदयितया वैलक्ष्यपाण्डूकृतः //	चन्द्रः, रात्रिः											
तैलाद् रक्षेज् जलाद् रक्षेद् रक्षेच् छिथिलबन्धनात्। मूर्खहस्ते न मान् दद्याद् एवं वदति पुस्तकम् ।।	पुस्तकम्											
 बौद्धागमदीक्षामिव जरे श्रुतिस्मृतिविरोधिनीं प्राप्य त्वाम् । आत्मनि वहाम्युपेक्षां पश्यामि जगत्समस्तमपि शून्यमिदम् ॥	प्रिय-वियोगः											
 अयाचितप्राप्यमुखाब्जपानाद्धार्ष्ट्यादमुष्मादपि तादृशं ते । प्रयत्नलभ्यैकदृगन्तपातं मन्दाक्षमर्चामितरां मृगाक्षि ॥	प्रणयः		राजारामज-शङ्करः									
 दयितानिबिडोपगूहनैकप्रतिषेध्यप्रबलानिलावमर्शम् । भुवि कोऽपि जडो जनो हिमर्तुं मनुते कालममुं प्रयाणयोग्यम् ॥ 	शिशिरर्तुः		राजारामज-शङ्करः				हिमर्तुम् = हिम+ऋतुम् । अथवा हि मर्तुम्।					
अन्यानि शास्त्राणि विनोदमात्रं प्राप्तेषु वा तेषु न तैश्च किञ्चित्। चिकित्सितज्यौतिषमन्त्रवादाः पदे पदे प्रत्ययमावहन्ति॥	मन्त्र-विद्या, ज्यौतिष्यम्, वैद्य-शास्त्रम्											
अतुलं तत्र तत्तेजः सर्वदेवशरीरजम्। एकस्थं तदभून्नारी व्याप्तलोकत्रयं त्विषा॥	दुर्गा,											
अष्टादश-पुराणेषु व्यासस्य वचनद्वयं। परोपकारः पुण्याय पापाय परपीडनम्॥	परोपकारः, परपीडनम्, पापम्, पुण्यम्, धर्मः											
देवी माता सुता पत्नी स्वसा पुत्री सखी तथा । सर्वरूपापि नारि त्वम् अबलेति कथं स्मृता ?	स्त्री											
